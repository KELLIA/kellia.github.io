<?xml version="1.0" encoding="UTF-8"?>
<book n="1" title="On Vigilance ">
<chapter n="1">
<p n="1">
[ⲁϩⲣⲱⲧⲛ̄ ⲧⲉ]<pb n="ⲙ̄ⲑ̄"/>ⲧⲛ̄ⲇⲟⲅⲙⲁⲧⲓⲍⲉ ϩⲙ̄ⲡⲕⲟⲥⲙⲟⲥ ⲛ̄ⲑⲉ ⲛ̄ⲛⲉⲧⲟⲛϩ̄ ·ⲟⲩⲧⲉ ⲙ̄ⲡⲣ̄ϫⲓϯⲡⲉ. ⲟⲩⲧⲉ ⲙ̄ⲡⲣ̄ϩⲱⲛ ⲉϩⲟⲩⲛ  · ⲉⲧⲉⲡⲁⲓ̈ ⲡⲉ ϫⲉⲁⲛⲉⲓ ⲉⲃⲟⲗ ϩⲛ̄ⲛ̄ⲛⲟⲃⲉ ⲙ̄ⲡⲕⲟⲥⲙⲟⲥ ⲉⲁⲛⲕⲁⲁⲩ ⲛ̄ⲥⲱⲛ · ⲁϩⲣⲟⲛ ⲟⲛ ⲉⲛⲕⲧⲟ ⲙ̄ⲙⲟⲛ ⲉⲛϭⲗⲟⲙⲗⲙ̄ ϩⲣⲁⲓ̈ ⲛ̄ϩⲏⲧⲟⲩ ·
</p>
</chapter>
<chapter n="2">
<p n="1">
ϩⲙ̄ⲡⲁⲓ̈ ⲟⲛ ⲉⲛⲧⲁϥϫⲟⲟⲥ ϫⲉⲙ̄ⲡⲓⲟⲩⲟⲉⲓϣ ⲅⲁⲣ ⲛⲉⲧⲉⲧⲛ̄ⲟ ⲛ̄ⲕⲁⲕⲉ ⲡⲉ · ⲧⲉⲛⲟⲩ ⲇⲉ ⲛ̄ⲟⲩⲟⲉⲓⲛ ϩⲙ̄ⲡϫⲟⲉⲓⲥ · ⲙⲟⲟϣⲉ ϩⲱⲥ ϣⲏⲣⲉ ⲙ̄ⲡⲟⲩⲟⲉⲓⲛ · ⲉⲣⲉⲡⲕⲁⲣⲡⲟⲥ ⲅⲁⲣ ⲙ̄ⲡⲟⲩⲟⲉⲓⲛ ϩⲙ̄ⲡⲉⲧⲛⲁⲛⲟⲩϥ ⲛⲓⲙ ⲙⲛ̄ⲧⲇⲓⲕⲁⲓⲟⲥⲩⲛⲏ ⲙⲛ̄ⲧⲙⲉ · ⲉⲧⲉⲧⲛ̄ⲇⲟⲕⲓⲙⲁⲍⲉ ϫⲉⲟⲩ ⲡⲉⲧⲣ̄ⲁⲛⲁϥ ⲙ̄ⲡϫⲟⲉⲓⲥ · ⲁⲩⲱ ⲙ̄ⲡⲣ̄ⲕⲟⲓⲛⲱⲛⲉⲓ ⲉⲛⲉϩⲃⲏⲩⲉ ⲙ̄ⲡⲕⲁⲕⲉ ⲉⲧⲉⲙ̄ⲙⲛ̄ⲧⲟⲩ ⲕⲁⲣⲡⲟⲥ · ⲛ̄ⲧⲉⲧⲛ̄ϫⲡⲓⲟⲟⲩ ⲇⲉ ⲛ̄ⲧⲟϥ ⲛ̄ϩⲟⲩⲟ ·
</p>
<p n="2">
ⲛⲉⲧⲟⲩⲉⲓⲣⲉ ⲅⲁⲣ ⲙ̄ⲙⲟⲟⲩ ⲛ̄ϫⲓⲟⲩⲉ. ϩⲉⲛϣⲗⲟϥ ⲛⲉ ⲉⲣ̄ⲡⲕⲉϫⲟⲟⲩ · ϣⲁⲣⲉϩⲱⲃ ⲇⲉ ⲛⲓⲙ ⲟⲩⲱⲛϩ̄ ⲉⲃⲟⲗ ⲉⲧⲟⲩϫⲡⲓⲟ ⲙ̄ⲙⲟⲟⲩ ϩⲓⲧⲙ̄ⲡⲟⲩⲟⲉⲓⲛ · ϩⲱⲃ ⲅⲁⲣ ⲛⲓⲙ ⲉⲧⲟⲩⲟⲛϩ̄ ⲉ<pb n="ⲛ̄"/>ⲃⲟⲗ ϩⲉⲛⲟⲩⲟⲉⲓⲛ ⲛⲉ  ·
</p>
<p n="3">
ⲉⲧⲃⲉⲡⲁⲓ̈ ϩⲱⲱⲛ ⲙⲁⲣⲛ̄ϫⲡⲓⲟ ⲛ̄ⲛⲉⲛⲙⲛ̄ⲧⲥⲟϭ ϩⲣⲁⲓ̈ ⲛ̄ϩⲏⲧⲛ̄ ⲙⲛ̄ⲙ̄ⲙⲉⲉⲩⲉ ⲧⲏⲣⲟⲩ ⲙ̄ⲡⲇⲓⲁⲃⲟⲗⲟⲥ ⲉⲧϥ̄ⲛⲟⲩϫⲉ ⲙ̄ⲙⲟⲟⲩ ⲉϩⲟⲩⲛ ⲉⲣⲟⲛ · ⲙⲛ̄ⲙ̄ⲙⲛ̄ⲧⲁⲧⲛⲁϩⲧⲉ · ⲙⲛ̄ⲙ̄ⲙⲟⲥⲧⲉ · ⲛ̄ⲑⲉ ⲉϣⲁⲩⲧⲣⲉⲛⲙⲉⲉⲩⲉ ⲉⲡⲡⲉⲑⲟⲟⲩ ⲉϩⲟⲩⲛ ⲉⲛⲉⲛⲉⲣⲏⲩ ⲉⲛⲧⲛ̄ϩⲁⲧⲛ̄ⲛⲉⲛⲉⲣⲏⲩ ⲁⲛ ⲉⲡⲧⲏⲣϥ̄ ·
</p>
<p n="4">
ⲁⲩⲱ ⲉⲛϭⲛ̄ⲁⲣⲓⲕⲉ ⲉⲛⲉⲛⲉⲣⲏⲩ · ⲁⲩⲱ ⲉⲣⲟⲛ ⲁⲛ ⲙ̄ⲙ̄ⲓⲛ  ⲙ̄ⲙⲟⲛ  · ϩⲱⲥ ⲉⲣⲉⲡⲉⲛⲙⲓϣⲉ ϣⲟⲟⲡ ⲉϩⲟⲩⲛ ⲉⲛⲉⲛⲉⲣⲏⲩ · ⲁⲩⲱ ⲉϥϣⲟⲟⲡ ⲁⲛ ⲟⲩⲃⲉⲛ̄ⲁⲣⲭⲏ ⲙⲛ̄ⲛ̄ⲉⲝⲟⲩⲥⲓⲁ · ⲟⲩⲃⲉⲛ̄ⲕⲟⲥⲙⲟⲕⲣⲁⲧⲱⲣ ⲙ̄ⲡⲕⲁⲕⲉ · ⲟⲩⲃⲉⲛⲉⲡ̄ⲛ̄ⲓ̄ⲕ̄ⲟ̄ⲛ̄ ⲛ̄ⲧⲡⲟⲛⲏⲣⲓⲁ ⲉⲧϩⲁⲙ̄ⲡⲏⲩⲉ · ⲁⲩⲱ ⲟⲩⲃⲉⲥⲛⲟϥ ⲁⲛ ϩⲓⲥⲁⲣⲝ̄  ·
</p>
<p n="5">
ⲛ̄ⲑⲉ ⲉⲛⲧⲁⲡⲁⲡⲟⲥⲧⲟⲗⲟⲥ ϫⲟⲟⲥ ϫⲉϫⲓ ⲛⲏⲧⲛ̄  ⲛ̄ⲧⲡⲁⲛϩⲟⲡⲗⲓⲁ ⲙ̄ⲡⲛⲟⲩⲧⲉ ϫⲉⲉⲧⲉⲧⲛⲁϣϭⲙ̄ϭⲟⲙ ⲉⲁϩⲉⲣⲁⲧⲧⲏⲩⲧⲛ̄ ⲛ̄ⲛⲁϩⲣⲛ̄ⲛ̄ⲕⲟⲧⲥ̄ ⲙ̄ⲡⲇⲓⲁⲃⲟⲗⲟⲥ · ϫⲉⲉⲣⲉⲡⲉⲛⲙⲓϣⲉ ϣⲟⲟⲡ ⲛⲁⲛ ⲁⲛ ⲟⲩⲃⲉⲥⲛⲟϥ ϩⲓⲥⲁⲣⲝ̄  ·
</chapter>
<chapter n="3">
<p n="1">
ⲉⲧⲃⲉⲡⲁⲓ̈ ϭⲉ ⲣⲟⲉⲓⲥ ⲁⲩⲱ ⲛ̄ⲧⲛ̄<pb n="ⲛ̄ⲁ̄"/>pⲁⲙⲁϩⲧⲉ ⲙ̄ⲡⲡⲉⲧⲛⲁⲛⲟⲩϥ · ⲉⲃⲟⲗ ϫⲉⲟⲩⲛ̄ϩⲁϩ ⲉⲩϩⲁⲧⲛ̄ⲛⲉⲩⲉⲣⲏⲩ ϩⲙ̄ⲡⲥⲱⲙⲁ · ⲉⲩⲟⲩⲏⲩ ⲇⲉ ⲉⲃⲟⲗ ⲛ̄ⲛⲉⲩⲉⲣⲏⲩ ϩⲙ̄ⲡϩⲏⲧ ⲁⲩⲱ ⲧⲁⲅⲁⲡⲏ · ⲟⲩⲛ̄ϩⲁϩ ⲇⲉ ⲟⲛ ⲉⲩϩⲁⲧⲛ̄ⲛⲉⲩⲉⲣⲏⲩ ⲁⲛ ϩⲙ̄ⲡⲥⲱⲙⲁ · ⲉⲩϩⲁⲧⲛ̄ⲛⲉⲩⲉⲣⲏⲩ ⲛ̄ⲛⲁⲩ ⲛⲓⲙ ϩⲛ̄ⲧⲁⲅⲁⲡⲏ ⲙ̄ⲡⲉⲭ̄ⲥ̄ ⲙⲛ̄ⲧⲁⲅⲁⲡⲏ ⲙ̄ⲡⲉⲡ̄ⲛ̄ⲁ̄ ⲁⲩⲱ ⲡⲟⲩⲱϣ ⲛ̄ⲓ̄ⲥ̄ :
</p>
<p n="2">
ⲛ̄ⲧⲱⲧⲛ̄ ⲇⲉ ⲛⲉⲥⲛⲏⲩ ϩⲁⲣⲉϩ ⲁⲩⲱ ⲙⲟⲩⲛ ⲉⲃⲟⲗ ϩⲛ̄ⲛⲉⲛⲧⲁⲧⲛ̄ⲧⲥⲁⲃⲟ  ⲉⲣⲟⲟⲩ · ⲁⲩⲱ ⲟⲩⲛ̄ϩⲁϩ ⲛⲁϫⲓⲥⲃⲱ ⲁⲩⲱ ⲛ̄ⲥⲉϯϩⲏⲩ ⲉⲃⲟⲗ ⲙ̄ⲙⲱⲧⲛ̄ · ⲛ̄ⲑⲉ ⲉⲛⲧⲁϥϫⲟⲟⲥ ϫⲉⲙⲁⲣⲟⲩⲛⲁⲩ ⲉⲛⲉⲧⲛ̄ϩⲃⲏⲩⲉ ⲉⲧⲛⲁⲛⲟⲩⲟⲩ ⲛ̄ⲥⲉϯⲉⲟⲟⲩ ⲙ̄ⲡⲉⲧⲛ̄ⲉⲓⲱⲧ ⲉⲧϩⲛ̄ⲙ̄ⲡⲏⲩⲉ  ·
</p>
<p n="3">
ⲛ̄ⲑⲉ ⲅⲁⲣ ⲉⲛⲧⲁⲧⲉⲧⲛ̄ⲟⲩⲉϩⲧⲏⲩⲧⲛ̄ ⲛ̄ⲥⲁⲛⲉⲧⲟⲩⲁⲁⲃ ⲧⲏⲣⲟⲩ ϩⲛ̄ⲛⲉⲧⲛ̄ⲡⲁⲝⲉⲓⲥ · ⲛ̄ⲑⲉ ⲉⲛⲧⲁϥϫⲟⲟⲥ ϫⲉⲛ̄ⲧⲟⲕ ⲇⲉ ⲁⲕⲟⲩⲁϩⲕ̄ ⲛ̄ⲥⲁⲧⲁⲥⲃⲱ · ⲡⲁⲥⲙⲟⲧ ⲡⲁⲧⲱϣ ⲧⲁⲡⲓⲥⲧⲓⲥ · ⲧⲁⲙⲛ̄ⲧϩⲁⲣϣ̄ϩⲏⲧ · ⲧⲁⲁⲅⲁⲡⲏ · ⲧⲁϩⲩⲡⲟⲙⲟⲛⲏ · ⲛⲁⲇⲓⲱⲅⲙⲟⲥ · ⲛⲁϩⲓⲥⲉ · ⲟⲩⲉϩ<pb n="ⲛ̄ⲃ̄"/>ⲧⲏⲩⲧⲛ̄ ⲟⲛ ⲛ̄ⲥⲱⲟⲩ ϩⲙ̄ⲡϩⲁⲣⲉϩ ⲉⲛⲉⲧⲛ̄ϩⲓⲥⲉ  ⲛⲏⲧⲛ̄ · ⲛⲉⲧⲉⲟⲩⲛ̄ⲧⲁⲩ ⲅⲁⲣ ⲙ̄ⲙⲁⲩ ⲛ̄ⲧⲙⲛ̄ⲧⲣⲙ̄ⲙⲁⲟ ⲛⲁⲧⲧⲁⲕⲟ ϩⲙ̄ⲡⲉⲭ̄ⲥ̄. ⲛ̄ⲧⲟⲟⲩ ⲟⲛ ⲛⲉⲧⲏⲡ ⲉⲣⲟⲉⲓⲥ ⲉⲣⲟⲥ ⲛⲁⲩ ·
</chapter>
<chapter n="4">
<p n="1">
ⲉϣϫⲉ ⲛⲉⲧⲉⲟⲩⲛ̄ⲧⲁⲩ ⲙ̄ⲙⲁⲩ ⲛ̄ⲟⲩⲭⲣⲏⲙⲁ · ⲟⲩⲛⲟⲩⲃ ⲙ̄ⲛⲟⲩϩⲁⲧ ⲙⲛ̄ϩⲉⲛϩⲩⲡⲁⲣⲭⲟⲛⲧⲁ · ϣⲁⲩⲣⲟⲉⲓⲥ ϫⲉⲛ̄ⲛⲉⲛ̄ⲗⲏⲥⲧⲏⲥ ϥⲓⲧⲟⲩ ⲛ̄ϫⲓⲟⲩⲉ ⲉⲓ̈ⲉ ϣϣⲉ ⲉⲣⲟⲛ ⲛ̄ⲟⲩⲏⲣ ⲉⲣⲟⲉⲓⲥ ϫⲉⲛ̄ⲛⲉⲡϫⲁϫⲉ ϥⲓ ⲛ̄ϫⲓⲟⲩⲉ ⲙ̄ⲡⲉⲛⲡⲉⲧⲛⲁⲛⲟⲩϥ ⲉⲧⲛ̄ⲉⲓⲣⲉ ⲙ̄ⲙⲟϥ ·: ⲛⲉⲛϣⲗⲏⲗ · ⲙⲛ̄ⲛⲉⲛⲛⲏⲥⲧⲉⲓⲁ · ⲙⲛ̄ⲡⲉⲛⲧⲃ̄ⲃⲟ · ⲁⲩⲱ ⲧⲉⲛϩⲩⲡⲟⲙⲟⲛⲏ ·
</p>
<p n="2">
ⲙ̄ⲡⲓϣⲱϣ ⲅⲁⲣ ⲁⲛ ⲛ̄ⲟⲩⲱⲧ ⲡⲉ ⲡϫⲓⲟⲩⲉ ⲛ̄ⲟⲩϩⲁⲧ ⲙⲛ̄ⲟⲩⲛⲟⲩⲃ · ⲁⲗⲗⲁ ⲛ̄ⲑⲉ ⲉⲧⲉⲣⲉⲧⲙⲛ̄ⲧⲡⲁⲣⲑⲉⲛⲟⲥ ⲁⲩⲱ ⲧⲙⲛ̄ⲧⲙⲟⲛⲟⲭⲟⲥ ⲧⲁⲓ̈ⲏⲩ ⲙ̄ⲙⲟⲥ · ⲛ̄ⲧⲉⲓ̈-ϩⲉ ⲟⲛ ϥⲥⲡⲟⲩⲇⲁⲍⲉ ⲉϥⲓⲧⲟⲩ ⲛ̄ϫⲓⲟⲩⲉ ⲛ̄ϭⲓⲡϫⲁϫⲉ · ⲡⲉⲛⲧⲁϥϫⲡⲟ ⲇⲉ ⲛⲁϥ ⲛ̄ϩⲉⲛⲙⲁⲣⲕⲁⲣⲓⲧⲏⲥ. ⲏ ⲟⲩⲛⲟⲩⲃ. ϣⲁϥⲣ̄ⲟⲩϣⲏ ⲛ̄ⲣⲟⲉⲓⲥ · ⲉϣϫⲉ <pb n="ⲛ̄[ⲅ̄]"/> ϣⲁⲣⲉⲡϫⲁϫⲉ ⲣ̄ⲟⲩϣⲏ ⲛ̄ⲣⲟ ⲉⲧⲃⲉⲟⲩⲡⲟⲛⲏⲣⲓⲁ · ⲉⲓ̈ⲉ ϥⲛⲁⲣⲟⲉⲓⲥ ⲛ̄ⲟⲩⲏⲣ ⲛ̄ϭⲓⲡⲉⲧⲉⲟⲩⲛ̄ⲧϥ̄ ⲛⲉⲭⲣⲏⲙⲁ · ϫⲉⲛ̄ⲛⲉⲩⲉⲡⲓⲃⲟⲩⲗⲉⲩⲉ ⲉⲣⲟⲟⲩ ·
</chapter>
<chapter n="5">
<p n="1">
ⲙⲁⲣⲛ̄ⲣ̄ⲡⲙⲉⲉⲩⲉ ⲛ̄ⲛⲉⲛⲧⲁⲛⲉⲛⲉⲓⲱⲧ ϫⲟⲟⲩ ϫⲉϩⲉⲛⲥⲛⲏⲩ ⲕⲁⲧⲁⲡⲉⲛⲃⲓⲟⲥ, ⲉⲩⲛⲏⲥⲧⲉⲩⲉ ⲉⲩϣⲗⲏⲗ ⲇⲉ ⲟⲛ · ⲉⲩⲟ ⲛ̄ⲟⲩϣⲏ ⲛ̄ⲣⲟⲉⲓⲥ · ⲉⲩϫⲓϭⲟⲗ ⲇⲉ ⲟⲛ · ⲉⲩⲙⲓϣⲉ · ⲉⲩϯⲧⲱⲛ · ⲉⲩⲕⲣⲙ̄ⲣⲙ̄ ⲁⲩⲱ ⲉⲩⲕⲁⲧⲁⲗⲁⲗⲉⲓ · ⲉⲩⲙⲟⲥⲧⲉ · ⲉⲩⲙⲟⲟϣⲉ ϩⲛ̄ⲟⲩϩⲏⲧ ⲙ̄ⲙⲛ̄ⲧϣⲙ̄ⲙⲟ · ⲉⲩϫⲱϩⲙ̄ ⲙ̄ⲙⲟⲟⲩ · ⲁⲩⲱ ⲉⲩⲟ ⲛ̄ⲕⲣⲟϥ. ⲉⲩⲉⲓⲣⲉ ⲛ̄ϩⲱⲃ ⲛⲓⲙ ⲉϥϩⲟⲟⲩ · ⲛⲁⲓ̈ ⲛ̄ⲧⲉⲓ̈-ⲙⲓⲛⲉ ⲉⲩϣⲡ̄ϩⲓⲥⲉ ⲉⲡϫⲓⲛϫⲏ · ⲁⲩⲱ ⲙ̄ⲙⲛ̄ⲗⲁⲁⲩ ⲛ̄ⲛⲟϥⲣⲉ ⲛⲁϣⲱⲡⲉ ⲛⲁⲩ · ⲉⲡϫⲓⲛϫⲏ ⲛⲁⲩ ⲟⲛ ⲧⲉ ⲧⲉⲩϩⲩⲡⲟⲙⲟⲛⲏ ·
</p>
<p n="2">
ⲕⲁⲧⲁⲡⲉⲛⲧⲁⲩϫⲟⲟϥ ϫⲉⲟⲩⲕⲛⲁⲁⲩ ⲉϥⲙⲉϩ ⲁⲛⲡⲉ, ⲉⲧⲣⲉϥⲣ̄ⲛⲟⲉⲓⲧ  . ϩⲙ̄ⲡⲁⲓ̈ ⲟⲛ ⲉⲛⲧⲁⲩϫⲟⲟⲥ ϫⲉϫⲟ ⲛ̄ϩⲉⲛⲥⲟⲩⲟ · ⲛ̄ⲧⲉⲧⲛ̄ⲱϩⲥ̄ ⲛ̄ϩⲉⲛϣⲟⲛⲧⲉ · ⲛⲉⲩⲕⲗⲏⲣⲟⲥ ⲛ̄ⲥⲉⲛⲁϯϩⲏⲩ
ⲛⲁⲩ ⲁⲛ  ·
</p>
<p n="3">
ⲉⲧⲃⲉⲡⲁⲓ̈ϭⲉ ⲣⲟⲉⲓⲥ ⲙ̄ⲡⲣ̄ⲕⲁ<pb n="ⲛ̄ⲇ̄"/>ⲡϫⲁϫⲉ ⲉⲧⲁⲕⲟ ⲙ̄ⲡⲉⲛⲡⲉⲧⲛⲁⲛⲟⲩϥ ⲉⲧⲛ̄ⲉⲓⲣⲉ ⲙ̄ⲙⲟϥ. ⲁⲗⲗⲁ ϩⲛ̄ϩⲁⲣⲉϩ ⲛⲓⲙ ϩⲁⲣⲉϩ ⲉⲡⲉⲛϩⲏⲧ ⲉⲃⲟⲗ ϩⲛ̄ⲙⲉⲉⲩⲉ ⲛⲓⲙ ⲉϥϫⲁϩⲙ̄ ⲛ̄ⲧⲉⲡⲇⲓⲁⲃⲟⲗⲟⲥ · ϫⲉⲕⲁⲥ ⲉⲛⲛⲁⲣⲙ̄ⲡϣⲁ ⲛ̄ⲥⲱⲧⲙ̄ ⲉⲡⲁⲓ̈ ϩⲛ̄ⲟⲩⲧⲱⲧ ⲛ̄ϩⲏⲧ ϫⲉⲛ̄ⲥⲉⲛⲁⲣ̄ϩⲱⲃ ⲁⲛ ⲛ̄ϣⲙ̄ⲙⲟ ϫⲓⲛⲙ̄ⲡⲓⲛⲁⲩ · ⲁⲗⲗⲁ ⲉⲩⲛⲁⲣ̄ϩⲱⲃ ⲙ̄ⲡϫⲟⲉⲓⲥ ⲡⲉⲩⲛⲟⲩⲧⲉ  ·
</chapter>
<chapter n="6">
<p n="1">
ⲕⲁⲓ ⲅⲁⲣ ⲉϣⲁⲣⲉⲛ̄ⲗⲏⲥⲧⲏⲥ ϭⲱⲧϩ̄ ⲁⲛ ⲉⲟⲩⲏⲓ̈ ⲏ ⲟⲩⲙⲁⲉⲙⲛ̄ⲭⲣⲏⲙⲁ ⲛ̄ϩⲏⲧϥ̄ · ⲁⲗⲗⲁ ⲉϣⲁⲩϭϣⲧϩ̄ ⲉⲡⲙⲁ ⲉⲧⲟⲩⲛⲁϭⲛ̄ⲭⲣⲏⲙⲁ ⲙ̄ⲙⲁⲩ · ⲟⲩⲧⲉ ⲉϣⲁⲩϭⲱⲧϩ̄ ⲁⲛ ⲉⲡⲙⲁ ⲉⲧⲟⲩⲣⲟⲉⲓⲥ ⲛ̄ϩⲏⲧϥ̄ ⲉⲧⲣⲉⲩϣⲱⲗ · ⲁⲗⲗⲁ ⲡⲙⲁ ⲉⲧⲟⲩⲥⲟⲟⲩⲛ ϫⲉ ⲛ̄ⲥⲉⲣⲟⲉⲓⲥ ⲁⲛ ⲛ̄ϩⲏⲧϥ̄ ⲁⲩⲱ ⲥⲉⲟⲃϣ̄. ⲛ̄ⲧⲟⲟⲩ ⲛⲉⲧⲉϣⲁⲩϭⲱϩ̄ ⲉⲣⲟⲟⲩ ⲛ̄ⲥⲉⲧⲱⲣⲡ̄ ⲙ̄ⲡⲉⲧⲟⲩⲛⲁϭⲛ̄ⲧϥ̄ ·
</p>
<p n="2">
ⲛ̄ⲧⲉⲓ̈ϩⲉ ⲟⲛ ⲉϣⲁⲣⲉⲡⲇⲓⲁⲃⲟⲗⲟⲥ ⲧⲱⲣⲡ̄ ⲁⲛ ⲙ̄ⲡⲉⲧⲣⲟⲉⲓⲥ ⲁⲩⲱ ⲉⲧϩⲁⲣⲉϩ ⲉⲡⲉϥϩⲓⲥⲉ ⲛⲁϥ. ⲁⲗⲗⲁ ⲡⲉⲧϥ̄ⲛⲁϭⲛ̄ⲧϥ̄ ⲉϥⲣⲟⲉⲓⲥ ⲁⲛ · ⲟⲩⲧⲉ ⲛϥ̄ⲣ̄ϩⲟ<pb n="ⲛ̄ⲉ̄"/>ⲧⲉ ⲁⲛ ϩⲏⲧϥ̄ ⲙ̄ⲡⲛⲟⲩⲧⲉ · ⲟⲩⲧⲉ ⲛϥ̄ⲉⲓⲣⲉ ⲁⲛ ⲙ̄ⲡⲙⲉⲉⲩⲉ ϫⲉⲉϥⲛⲏⲩ ⲉϩⲣⲁⲓ̈ ⲉⲛϭⲓϫ ⲙ̄ⲡⲛⲟⲩⲧⲉ ⲛ̄ⲁϣ ⲛ̄ϩⲉ · ⲁⲗⲗⲁ ⲉϥϣⲉⲉⲓ ⲙⲛ̄ⲧⲏⲩ ⲛⲓⲙ  · ⲛ̄ⲧⲟϥ ⲡⲉⲧⲉϣⲁϥⲧⲱⲣⲡ̄ ⲙⲡⲉϥⲡⲉⲧⲛⲁⲛⲟⲩϥ ⲉⲧϥⲉⲓⲣⲉ ⲙ̄ⲙⲟϥ ⲁϫⲛ̄ϯⲥⲟ ·
</chapter>
<chapter n="7">
<p n="1">
ⲉⲧⲃⲉⲡⲁⲓ̈ϭⲉ ⲛⲉⲥⲛⲏⲩ ⲟⲩⲟⲛ ⲛⲓⲙ ⲉⲧⲟ ⲛ̄ⲟⲩϩⲏⲧ ⲛ̄ⲟⲩⲱⲧ ⲙⲛ̄ⲡⲛⲟⲩⲧⲉ ⲁⲩⲱ ⲙⲛ̄ⲛⲉⲛⲉⲓⲟⲧⲉ, ⲁⲩⲱ ⲛⲙ̄ⲙⲁⲛ ϩⲱⲱⲛ ⲟⲛ, ⲉⲓⲧⲉ ϩⲟⲟⲩⲧ ⲉⲓⲧⲉ ⲥϩⲓⲙⲉ. ⲉⲓⲧⲉ ⲛⲟϭ ⲉⲓⲧⲉ ⲕⲟⲩⲉⲓ · ϩⲁⲧⲏⲛ, ⲁⲩⲱ ϩⲁⲧⲉⲧⲏⲩⲧⲛ̄ ⲧⲱⲕ ⲛ̄ϩⲏⲧ ⲁⲩⲱ ⲣⲟⲉⲓⲥ ⲙ̄ⲡⲣ̄ϯϩⲓⲛⲏⲃ ⲛ̄ⲛⲉⲛⲃⲁⲗ · ⲟⲩⲧⲉ ⲣⲉⲕⲣⲓⲕⲉ ⲛ̄ⲛⲉⲛⲃⲟⲩϩⲉ  · ϣⲁⲛⲧⲉⲡϫⲟⲉⲓⲥ ⲛⲁϩⲙⲛ̄ ⲉⲡⲉⲓⲣⲁⲥⲙⲟⲥ ⲛⲓⲙ ⲛ̄ⲧⲉⲡϫⲁϫⲉ · ⲛⲁϣⲉⲛⲉⲧⲧⲫⲑⲟⲛⲉⲓ ⲅⲁⲣ ⲉⲣⲟⲛ ·
</p>
<p n="2">
ⲁⲩⲱ ⲙ̄ⲡⲣ̄ⲛⲁⲩ ⲉϩⲉⲛⲥⲛⲏⲩ ⲉⲩϣⲧⲣ̄ⲧⲱⲧ ⲛ̄ϩⲁϩ ⲛ̄ⲥⲟⲡ ϩⲙ̄ⲡⲙⲓϣⲉ ⲙⲛ̄ⲡϯⲧⲱⲛ ⲁⲩⲱ ⲉⲩⲁⲣⲛⲁ ⲛ̄ⲧⲉⲩϩⲩⲡⲟⲙⲟⲛⲏ · ⲛ̄ⲥⲉⲥⲕⲁⲛⲇⲁⲗⲓⲍⲉ <pb n="ⲛ̄ⲋ̄"/> ⲙ̄ⲙⲱⲧⲛ̄ · ⲁⲗⲗⲁ ⲛ̄ⲛⲉⲡⲛⲟⲩⲧⲉ ϫⲟⲟϥ ⲉⲧⲣⲉⲩⲥⲕⲁⲛⲇⲁⲗⲓⲍⲉ ⲛ̄ⲙ̄ⲙⲁⲓ̈ⲛⲟⲩⲧⲉ ⲉⲛⲉϩ · ⲛⲁⲓ̈ ⲉⲧⲉⲟⲩⲛ̄ⲧⲁⲩ ⲙ̄ⲙⲁⲩ ⲛ̄ⲧⲉⲩⲡⲓⲥⲧⲓⲥ ⲉⲥϫⲏⲕ ⲉⲃⲟⲗ ⲉϩⲟⲩⲛ ⲉⲡⲉⲭ̄ⲥ̄ · ⲁⲩⲱ ⲉⲧⲁϩⲉ ⲉⲡⲉⲡ̄ⲛ̄ⲁ̄ ⲙ̄ⲡⲛⲟⲩⲧⲉ ·
</chapter>
<chapter n="8">
<p n="1">
ⲛ̄ⲧⲱⲧⲛ̄ ⲇⲉ ⲛⲉⲧⲣ̄ⲛⲟⲃⲉ ⲁⲩⲱ ⲉⲧⲁⲣⲛⲁ ⲛ̄ⲧⲉⲩϩⲩⲡⲟⲙⲟⲛⲏ ⲁⲩⲱ ⲉⲧϣⲧⲟⲣⲧⲣ̄ ⲛ̄ⲛ̄ⲥⲩⲛⲁⲅⲱⲅⲏ ϩⲛ̄ⲧⲙⲛ̄ⲧϩⲏⲧϣⲏⲙ · ⲙⲛ̄ⲡⲕⲱϩ · ⲙⲛ̄ⲡⲙⲟⲥⲧⲉ · ⲙⲛ̄ⲡⲙⲓϣⲉ · ⲙⲛ̄ⲡϯⲧⲱⲛ · ⲙⲛ̄ⲡⲉⲕⲣⲟϥ · ⲟⲩⲟⲓ̈ ⲛⲏⲧⲛ̄ · ⲉⲧⲉⲧⲛⲁⲣⲟⲩ ϩⲙ̄ⲡⲉϩⲟⲟⲩ ⲙ̄ⲡⲉⲧⲛ̄ϭⲙ̄ⲡϣⲓⲛⲉ · ⲧⲉⲧⲛ̄ⲑⲗⲓⲯⲓⲥ ⲅⲁⲣ ⲛⲏⲩ ⲙ̄ⲡⲟⲩⲉ  ·
</p>
<p n="2">
ⲏ ⲟⲩⲕⲣⲓⲙⲁ ⲛⲁⲛ ⲁⲛⲡⲉ ⲙⲛ̄ⲛ̄ⲥⲁⲧⲣⲉⲛⲁⲡⲟⲧⲁⲥⲥⲉ ⲙ̄ⲡⲉⲛⲧⲁⲛⲁⲡⲟⲧⲁⲥⲥⲉ ⲙ̄ⲙⲟϥ. ⲁⲩⲱ ⲛ̄ⲧⲛ̄ⲥⲙⲛ̄ⲧⲟⲟⲧⲛ̄ ⲙⲛ̄ⲡⲉⲛⲧⲁⲛⲥⲙⲛ̄ⲧⲟⲟⲧⲛ̄ ⲛⲙ̄ⲙⲁϥ ϩ̄ⲛⲟⲩⲇⲓⲁⲑⲏⲕⲏ ⲉⲛϩⲟⲙⲟⲗⲟⲅⲉⲓ  ϫⲉⲛ̄ⲛⲉⲛϫⲓⲟⲩⲉ · ⲛ̄ⲛⲉⲛϫⲓϭⲟⲗ · ⲛ̄ⲛⲉⲛϫⲉϩⲙ̄ⲡⲉⲛⲥⲱⲙⲁ ⲕⲁⲧⲁⲗⲁⲁⲩ ⲛ̄ⲥⲙⲟⲧ · ⲛ̄ⲛⲉⲛⲣ̄ⲙⲛ̄ⲧⲣⲉ ⲛ̄ⲛⲟⲩϫ · ⲛ̄ⲛⲉⲛⲣ̄ⲗⲁⲁⲩ ⲛⲕⲣⲟϥ ϩⲛ̄ⲟⲩϩⲱⲡ · ⲙⲛ̄ⲛ̄ⲕⲉϣⲁϫⲉ ⲉⲧⲛⲏⲩ
ⲙⲛ̄ⲛ̄ⲥⲁⲛⲁⲓ̈ · ⲡⲁⲗⲓⲛ ⲛ̄ⲧⲛ̄ⲕⲧⲟⲛ ⲛ̄ⲧⲛ̄ⲁⲁⲩ ⲛ̄ⲕⲉⲥⲟⲡ · . . . 2 folios missing . . .
</book>
<book n="10" title="On Obedience">
<chapter n="01">
<p n="01">
[ⲉ]<pb n=ⲩ̄ⲗ̄ⲉ̄/>ⲃⲟⲗ ϫⲉⲁⲩⲛⲁⲩ ⲉⲣⲱⲧⲛ̄ ⲉⲧⲉⲧⲛ̄ϩⲩⲡⲟⲧⲁⲥⲥⲉ ⲛ̄ⲛⲉⲧⲟ ⲛ̄ⲛⲟϭ ⲉⲣⲱⲧⲛ̄ · ⲕⲁⲧⲁⲡⲉⲛⲧⲁⲡⲁⲡⲟⲥⲧⲟⲗⲟⲥ ϫⲟⲟϥ ϫⲉⲧⲛ̄ⲧⲛ̄ⲧⲏⲩⲧⲛ̄ ⲉⲣⲟⲓ̈ ⲕⲁⲧⲁⲑⲉ ⲉⲛⲧⲁⲓ̈ⲧⲛ̄ⲧⲱⲛⲧ̄ ⲉⲡⲉⲭ̄ⲥ̄  · 
</p>
<p n="02">
ⲕⲁⲓ ⲅⲁⲣ ⲁⲩϫⲟⲟⲥ  ϫⲉⲛⲉⲧⲧⲟⲛⲧⲛ̄ ⲙ̄ⲙⲟⲟⲩ ⲉⲡⲉⲭ̄ⲥ̄ ϣⲁⲩⲧⲛ̄ⲧ[ⲱ]ⲛⲟⲩ ϩⲛ̄ⲟⲩⲙⲛ̄ⲧϫⲱⲱⲣⲉ · ⲁⲩⲱ ⲛⲉⲛⲧⲁⲩϯⲡⲉⲭ̄ⲥ̄ ϣⲁⲩⲧⲛ̄ⲧ[ⲱ]ⲛⲟⲩ ϩⲛ̄ⲟⲩⲙⲛ̄ⲧϫⲱⲱⲣⲉ · ⲁⲩⲱ ⲛⲉⲛⲧⲁⲩϯⲡⲉⲭ̄ⲥ̄ ϩⲓⲱⲟⲩ  ϩⲛ̄ⲟⲩⲙⲛ̄ⲧϫⲱⲱⲣⲉ · ϣⲁⲩⲧⲣⲉⲡⲉⲭ̄ⲥ̄ ϫⲓⲙⲟⲣⲫⲏ ⲛ̄ϩⲏⲧⲟⲩ  ϩⲛ̄ⲃⲓⲟⲥ ⲛⲓⲙ · ϩⲛ̄ⲟⲩⲧⲱϣ ⲛ̄ϩⲏⲧ · ϩⲛ̄ⲟⲩϣⲁϫⲉ · ϩⲛ̄ⲟⲩⲁⲛⲁⲥⲧⲣⲟⲫⲏ · ϩⲛ̄ⲟⲩϩⲱⲃ · ϩⲛ̄ⲟⲩϩⲩⲡⲟⲙⲟⲛⲏ · ϩⲛ̄ⲟⲩⲁⲅⲁⲡⲏ ⲉⲥϫⲏⲕ ⲉⲃⲟⲗ ⲉⲡⲛⲟⲩⲧⲉ ·
</p>
<p n="03">
ⲁⲩⲱ ⲛ̄ⲧⲱⲧⲛ̄ [ⲛ]ⲉⲥⲛⲏⲩ · ⲥⲱ˻ⲧⲙ̄˼ ⲛ̄ⲥⲁⲛⲉⲧ[ⲛ̄ⲉⲓ]ⲟⲧⲉ ⲉⲧ[ϯⲥⲃ]˻ⲱ˼ ⲛⲏⲧⲛ̄ [ⲕⲁⲧ]ⲁⲡⲛⲟⲩ[ⲧⲉ ϩ]˻ⲛ̄˼ⲙⲛ̄ⲧ[ⲥⲧⲙ]ⲏⲧ ⲛⲓ[ⲙ ϩ]ϩⲛ̄ⲟⲩϩⲟⲧ[ⲉ] ⲙⲛ̄ⲟⲩⲥⲧ[ⲱⲧ] ϩⲛ̄ⲟⲩⲙ[ⲛ̄ⲧϩⲁ]ⲡⲗⲟⲩⲥ ⲛ̄[ⲧⲉ]ⲡⲉⲧⲛ̄ϩ[ⲏⲧ]  ϩⲱⲥ ⲉ[ⲧⲉⲧⲛ̄]ϩ[ⲩ]ⲡⲟ[ⲧⲁⲥⲥⲉ] ⲙ˻ⲡ˼ϫ[ⲟⲉⲓⲥ] ⲛ̄[ⲣⲱⲙⲉ ⲁⲛ] ⲉ[ⲧⲉⲧⲛ̄ⲥⲟ]<pb n="ⲩ̄ⲙ̄"/>ⲟⲩⲛ ϫⲉⲡⲁⲅⲁⲑⲟⲛ ⲉⲧⲉⲣⲉⲡⲟⲩⲁ ⲡⲟⲩⲁ ⲁⲩⲱ ⲧⲟⲩⲉⲓ ⲧⲟⲩⲉⲓ ⲛⲁⲁⲁϥ. ϥⲛⲁϫⲓⲧϥ̄ ⲉⲃⲟⲗ ϩⲓⲧⲙ̄ⲡϫⲟⲉⲓⲥ ⲓ̄ⲥ̄  · ⲉⲓⲧⲉ ⲉⲓⲱⲧ · ⲉⲓⲧⲉ ϣⲏⲣⲉ · ⲉⲓⲧⲉ ⲙⲁⲁⲩ ⲉⲓⲧⲉ ϣⲉⲉⲣⲉ ·
</p>
<p n="04">
ⲡⲁⲡⲟⲥⲧⲟⲗⲟ[ⲥ ⲇ]ⲉ ⲟⲛ ϫⲱ ⲙ̄˻ⲙ˼ⲟⲥ ϫⲉⲧ[ⲛ̄ⲥⲟ]ⲡⲥ ⲇⲉ ⲙ̄˻ⲙ˼[ⲱ]ⲧⲛ̄ ⲛⲉⲥ˻ⲛ˼[ⲏⲩ ⲉ]ⲥⲟⲩⲛ̄ⲛ[ⲉⲧϩⲟⲥ]ⲉ ⲛ̄ϩⲏ˻ⲧ˼[ⲧⲏ]˻ⲩ˼[ⲧⲛ̄] ⲁⲩ˻ⲱ˼ ⲉⲧ[ⲡⲣ]˻ⲟ˼ϩⲓⲥⲧⲁ ⲉ[ⲣⲱ]˻ⲧ˼ⲛ̄ ϩⲙ̄ⲡϫⲟ[ⲉⲓⲥ] ⲁⲩⲱ ⲉⲧ[ϯⲥⲃ]ⲱ ⲛⲏⲧⲛ̄ · [ⲛ̄ⲧⲉⲧ]ⲛ̄ⲕⲁⲁⲩ [ⲛ̄ⲛⲁϩⲣ]ⲏⲧ[ⲛ̄] [ϩⲛ̄ⲟⲩϩ]˻ⲟ˼ⲩ[ⲟ ϩⲛ̄ⲧⲁⲅⲁⲡⲏ] ⲉ[ⲧⲃⲉⲡⲉⲩϩⲱⲃ]  · 
</p>
<p n="05">
ⲉⲧⲃⲉⲡⲁⲓ̈ ⲣⲟⲉⲓⲥ ⲙ̄ⲡⲣ̄ⲧⲣⲉⲛⲥⲱⲧⲙ̄ ϫⲉⲁⲟⲩⲉⲓ ⲙ̄ⲙⲱⲧⲛ̄ ⲏ ⲟⲩⲟⲩⲁ  ⲙ̄ⲙⲟⲛ ⲣ̄ⲁⲧⲥⲱⲧⲙ̄ ⲛ̄ⲥⲁⲛⲉⲧϯⲥⲃⲱ ⲛⲏⲧⲛ̄ ⲛ̄ⲧⲉⲡⲉⲛϩⲏⲧ ⲙ̄ⲕⲁϩ · ⲁⲩⲱ ⲛ̄ⲧⲉⲧⲛ̄ⲗⲩⲡⲉⲓ ⲙ̄ⲙⲱⲧⲛ̄ ⲙⲁⲩⲁⲧⲧⲏⲩⲧⲛ̄ · ˻ⲁ˼ⲩⲱ ⲁⲛⲟⲛ ϩⲱⲱⲛ ⲟⲛ ⲛ̄ⲧⲛ̄ⲙ̄ⲕⲁϩ ⲛ̄ϩⲏⲧ ˻ϩ˼ⲛ̄ⲟⲩⲗⲩⲡⲏ · [ⲛ̄]ⲑⲉ ⲉⲛⲧⲁⲡⲁⲡⲟⲥⲧⲟⲗⲟⲥ ϫⲟⲟⲥ · ϫⲉⲙⲏⲡⲟⲧⲉ ⲛ̄ⲧⲁⲉⲓ ϣⲁⲣⲱⲧⲛ̄ ⲛ̄ⲧⲁϩⲉ ⲉⲣⲱⲧⲛ̄ ⲛ̄ⲑⲉ ⲛ̄ϯⲟⲩⲁϣⲥ̄ ⲁⲛ · ⲁⲩⲱ ⲛ̄ⲧⲉⲧⲛ̄ϩⲉ ⲉⲣⲟⲓ̈ ⲛ̄ⲑⲉ ⲉⲛ˻ⲧ˼ⲉⲧⲛ̄ⲟⲩⲁϣⲧ [ⲙ̄ⲙⲟⲥ ⲁⲛ]  
</book>
<book n="11" title="To an Erring Monk">
<chapter n="01">
<p n="01">
<pb n="ⲥ̄ⲅ̄"/>ⲉⲛⲏⲉⲓ ⲙⲛ̄ϩⲉⲛⲥⲩⲛⲁⲅⲱⲅⲏ ⲁϫⲛ̄ϣⲓⲛⲉ ⲁⲩⲱ ⲁϫⲛ̄ⲧⲱϣ · ⲉⲕⲙⲟⲟϣⲉ ϩⲙ̄ⲡⲕⲁⲕⲉ ⲛ̄ⲧⲉⲕⲙⲛ̄ⲧⲁⲧⲥⲱⲧⲙ̄ ⲉⲧϣⲟⲟⲡ ϩⲙ̄ⲡⲧⲁⲕⲟ ⲁⲩⲱ ⲧⲕⲁⲕⲓⲁ ⲙ̄ⲡⲉⲕϩⲏⲧ ⲛ̄ⲣⲉϥⲙⲉⲥⲡⲉⲧϩⲟⲟⲩ · ⲉⲕⲙⲟⲟϣⲉ ϩⲛ̄ⲟⲩϩⲓⲏ ⲉⲥⲙⲉϩ ⲛ̄ⲕⲓⲛⲇⲩⲛⲟⲥ, ⲁⲩⲱ ⲉⲥⲙⲟⲧⲛ̄ ⲛ̄ⲥⲁϩⲟⲩ ⲙ̄ⲙⲟⲥ · 
</p>
<p n="02">
ⲱ ⲡⲥⲟⲛ ⲛ̄ⲃⲗ̄ⲗⲉ ϩⲛ̄ⲧⲉϥⲯⲩⲭⲏ ⲉⲧⲥⲁⲁⲛϣ̄ ⲙ̄ⲡⲉϥϩⲏⲧ ϩⲛ̄ⲛⲉϥⲡⲁⲑⲟⲥ ⲙⲛ̄ⲛⲉϥⲟⲩⲱϣ ⲛ̄ⲥⲁⲣⲕⲓⲕⲟⲛ · ⲉⲕⲟ ⲛ̄ⲁⲧⲥⲟⲟⲩⲛ ϫⲉⲉⲕⲥⲱϣϥ̄ ⲙ̄ⲡⲉϩⲙⲟⲧ ⲙ̄ⲡⲛⲟⲩⲧⲉ ⲁⲩⲱ ⲉⲕϯϣⲓⲡⲉ ⲛ̄ⲛⲉⲧⲉⲙⲛ̄ⲧⲁⲩ ϩⲛ̄ⲧⲉⲕⲧⲟⲗⲙⲏⲣⲓⲁ ⲙⲛ̄ⲧⲉⲕⲙⲛ̄ⲧⲁⲩⲑⲁⲇⲏⲥ  ·
</p>
<p n="03">
ⲉⲃⲟⲗ ϫⲉⲟⲩⲉⲧ ⲡⲙⲁ ⲉⲛⲧⲁⲕϫⲟⲟⲥ ϫⲉⲉⲓ̈ⲛⲁ ⲉⲙⲁⲩ · ⲟⲩⲉⲧ ⲡⲙⲁ ⲉⲛⲧⲁⲕⲃⲱⲕ ⲉⲣⲟϥ · ⲉⲃⲟⲗ ϫⲉⲛ̄ⲧⲕ̄ⲟⲩⲣⲱⲙⲉ ⲛ̄ⲥⲛⲟϥ · ϩⲉⲛⲣⲱⲙⲉ ⲅⲁⲣ ⲛ̄ⲥⲛ̄ⲡϥ  ⲁⲩⲱ ⲛ̄ⲕⲣⲟϥ. ⲛ̄ⲛⲉⲩⲣ̄ⲡⲙⲉⲉⲩⲉ ⲛ̄ⲛⲉϩⲟⲟⲩ ⲛ̄ⲧⲉⲩϩⲁⲏ ⲕⲁⲧⲁⲑⲉ ⲉⲧⲥⲏϩ · 
</p>
<p n="04">
ⲉⲕⲥⲱⲕ ⲙ̄ⲡⲥⲁϩⲟⲩ ⲙ̄ⲡⲛⲟⲩⲧⲉ ⲉϩⲣⲁⲓ̈ ⲉϫⲱⲕ ⲙⲛ̄ⲡϣⲟⲣϣⲣ̄ ⲛⲧⲉⲕⲯⲩⲭⲏ · ⲉⲡⲉⲓⲇⲏ ⲙ̄ⲙⲛ̄ⲧⲁⲕ ⲙ̄ⲙⲁⲩ ⲙ̄ⲡⲉⲧⲣ̄ϩⲙ̄ⲙⲉ ⲙ̄ⲙⲟⲕ <pb n="ⲥ̄ⲇ̄ quire ⲓ̄ⲅ̄ ends"/>ⲉⲧⲉⲧⲉⲛⲧⲟⲗⲏ ⲙ̄ⲡⲛⲟⲩⲧⲉ ⲧⲉ · ⲛ̄ⲑⲉ ⲉⲧⲥⲏϩ ϫⲉϣⲁⲣⲉⲛⲉⲧⲉⲙⲛ̄ⲧⲁⲩ ⲡⲣ̄ϩⲙ̄ⲙⲉ ⲥⲣⲟϥⲣⲉϥ ⲛ̄ⲑⲉ ⲛϩⲉⲛϭⲱⲃⲉ  ·
</chapter>
<chapter n="02">
<p n="01">
ⲛ̄ⲧⲟⲕ ϩⲱⲱⲕ ⲡⲕⲁⲕⲉ ϩⲛ̄ⲛⲉϥϩⲃⲏⲩⲉ ⲙ̄ⲡⲟⲛⲏⲣⲟⲛ · ⲁⲩⲱ ⲡⲥⲟⲛ ⲁⲛ ⲛ̄ⲟⲩⲟⲉⲓⲛ · ⲙ̄ⲡⲕ̄ⲉⲓⲙⲉ ⲟⲩⲧⲉ ⲙ̄ⲡⲕ̄ϭⲛ̄ⲡⲉⲕϩⲏⲧ ⲉⲕⲙⲟⲟϣⲉ ϩⲙ̄ⲡⲕⲁⲕⲉ · ⲁⲩⲱ ⲉⲕϫⲱ ⲙ̄ⲙⲟⲥ ϩⲙ̄ⲡⲉⲕϩⲏⲧ ⲛ̄ⲗⲟⲓⲙⲟⲥ ϫⲉⲛⲓⲙ ⲡⲉⲛⲧⲁϥⲛⲁⲩ ⲉⲣⲟⲓ̈ · ⲁⲩⲱ ⲛⲓⲙ ⲡⲉⲧⲛⲁⲉⲓⲙⲉ ⲉⲣⲟⲓ̈ ⲉⲛⲉϯⲉⲓⲣⲉ ⲙ̄ⲙⲟⲟⲩ ⲛ̄ϫⲓⲟⲩⲉ  ·
</p>
<p n="02">
ⲙ̄ⲡⲕ̄ⲣ̄ⲡⲙⲉⲉⲩⲉ ⲙ̄ⲡⲉⲧⲥⲏϩ ϫⲉⲟⲩⲟⲓ̈ ⲛ̄ⲛⲉⲧⲉⲓⲣⲉ ⲛ̄ⲟⲩϣⲟϫⲛⲉ ⲉϥϩⲏⲡ ⲉⲛⲟⲩⲉⲃⲟⲗ ϩⲓⲧⲙ̄ⲡϫⲟⲉⲓⲥ ⲁⲛ ⲡⲉ · ⲟⲩⲟⲓ̈ ⲛ̄ⲛⲉⲧⲉⲓⲣⲉ ⲛ̄ⲟⲩϣⲟϫⲛⲉ ⲛ̄ϫⲓⲟⲩⲉ. ⲁⲩⲱ ⲛⲉⲩϩⲃⲏⲩⲉ ⲛⲁϣⲱⲡⲉ ϩⲙ̄ⲡⲕⲁⲕⲉ  ·
</p>
<p n="03">
ⲁⲩⲱ ϫⲉⲟⲩⲟⲓ̈ ⲛ̄ⲛ̄ϣⲏⲣⲉ ⲛ̄ⲁⲡⲟⲥⲧⲁⲧⲏⲥ · ⲁⲧⲉⲧⲛ̄ⲉⲓⲣⲉ ⲛ̄ⲟⲩϣⲟϫⲛⲉ ⲉⲃⲟⲗ ϩⲓⲧⲟⲟⲧ ⲁⲛ, ⲁⲩⲱ ϩⲉⲛⲟⲩⲱ ⲉⲃⲟⲗ ϩⲓⲧⲙ̄ⲡⲁⲡ̄ⲛ̄ⲁ̄ ⲁⲛ ⲉⲟⲩⲉϩⲛⲟⲃⲉ ϫⲛ̄ⲛⲟⲃⲉ  : 
</p>
<p n="04">
ⲉⲛⲕⲥⲟⲟⲩⲛ ⲁⲛ ϫⲉⲛ̄ⲑⲉ ⲙ̄ⲡⲉⲕⲉⲓⲱⲧ ⲓ̈ⲟⲩⲇⲁⲥ ⲉⲛⲧⲁϥϩⲉ ⲉϫⲙ̄ⲡⲉϥϩⲟ ⲁϥⲡⲱϣ ϩⲛ̄ⲧⲉϥⲙⲏⲧⲉ ⲁⲛⲉ<pb n="ⲥ̄ⲉ̄ quire ⲓ̄ⲇ̄/>ⲧⲙ̄ⲡⲉϥϩⲟⲩⲛ ⲧⲏⲣⲟⲩ ⲡⲱⲱⲛ ⲉⲃⲟⲗ  · ⲧⲁⲓ̈ ⲧⲉ ⲧⲉⲕϩⲉ ϩⲱⲱⲕ ⲉⲛⲧⲁⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ ϭⲱⲗⲡ̄ ⲉⲃⲟⲗ ⲛ̄ⲛⲉⲕⲕⲁⲕⲓⲁ ⲉⲛⲧⲁⲕⲁⲁⲩ ⲉⲙⲙⲛ̄ⲣⲱⲙⲉ ⲥⲟⲟⲩⲛ · ⲉⲃⲟⲗ ϫⲉⲛⲉⲕϩⲃⲏⲩⲉ ⲛⲉ ⲛⲟⲩϥ ·
</p>
<p n="05">
ⲡⲉⲧⲙ̄ⲙⲁⲩ ⲙⲉⲛ ⲟⲩⲣⲉϥϫⲓⲟⲩⲉ ⲡⲉ ⲁⲩⲱ ⲛ̄ⲣⲉϥⲣ̄ⲛⲟⲃⲉ ϩⲛ̄ϩⲱⲃ ⲛⲓⲙ ⲛ̄ⲣⲉϥϩⲱϥⲧ̄ ⲛ̄ⲛⲉⲧⲟⲩⲛⲟⲩϫⲉ ⲙ̄ⲙⲟⲟⲩ ⲉⲡⲉⲅⲗⲱⲥⲥⲟⲕⲟⲙⲟⲛ  · ⲧⲁⲓ̈ ϩⲱⲱⲕ ⲧⲉ ⲧⲉⲕϩⲉ ⲉⲕϥⲓ ⲛ̄ⲛ̄ⲟⲉⲓⲕ ⲛ̄ⲧⲉⲡⲣⲟⲥⲫⲟⲣⲁ ⲉⲕϯ ⲙ̄ⲙⲟⲟⲩ ⲙ̄ⲡⲉⲧⲕ̄ⲟⲩⲉϣϯ ⲛⲁϥ ⲛ̄ϫⲓⲟⲩⲉ, ⲁϫⲛ̄ϯⲥⲟ · ⲁⲩⲱ ⲁϫⲛ̄ϣⲓⲛⲉ ·
</p>
<p n="06">
ⲉⲙⲡⲕ̄ⲙⲉⲕⲙⲟⲩⲕⲕ̄ · ⲟⲩⲧⲉ ⲙ̄ⲡⲕ̄ⲙⲟϣⲧⲕ̄ ϫⲉⲟⲩϩⲟⲧⲉ ⲡⲉ ⲉⲓ ⲉϩⲣⲁⲓ̈ ⲉⲛϭⲓϫ ⲙ̄ⲡⲛⲟⲩⲧⲉ ⲉⲧⲟⲛϩ̄ ·
</p>
<p n="07">
ⲁⲩⲱ ⲟⲛ ⲙ̄ⲡⲕ̄ⲣ̄ⲡⲙⲉⲉⲩⲉ ϫⲉⲟⲩϩⲟⲧⲉ ⲡⲉ ϭⲱϣⲧ̄ ⲉⲃⲟⲗ ϩⲏⲧⲥ̄ ⲛ̄ⲧⲉⲕⲣⲓⲥⲓⲥ ⲙⲛ̄ⲡⲕⲱϩ  ⲛ̄ⲧⲥⲁⲧⲉ ⲉⲧⲛⲁⲟⲩⲱⲙ ⲛ̄ⲛ̄ϫⲁϫⲉ  · ⲛⲓⲙ ⲛⲉ ⲛ̄ϫⲁϫⲉ ⲉⲧϥ̄ϣⲁϫⲉ ⲉⲣⲟⲟⲩ, ⲛ̄ⲥⲁⲛⲉⲧⲉⲓⲣⲉ ⲙ̄ⲡⲡⲟⲛⲏⲣⲟⲛ ⲁⲩⲱ ⲉⲧⲡⲁⲣⲁⲃⲁ ⲛ̄ⲧⲉⲛⲧⲟⲗⲏ ⲛ̄ⲧⲉⲕϩⲉ ⲙⲛ̄ⲛⲉⲧⲉⲓⲛⲉ ⲙ̄ⲙⲟⲕ ⲧⲏⲣⲟⲩ ⲛ̄ⲑⲉ ⲟⲛ ⲉⲧⲉ<pb n="ⲥ̄ⲋ̄/>ⲙ̄ⲡⲕ̄ⲙⲟϣⲧⲕ̄ ⲉⲙⲡⲁⲧⲕ̄ⲃⲱⲕ ⲉϩⲟⲩⲛ ⲉⲟⲩⲡⲟⲗⲓⲥ, ⲏ ⲟⲩⲏⲓ̈. ⲏ ⲟⲩⲥⲩⲛⲁⲅⲱⲅⲏ ⲛ̄ϣⲙ̄ⲙⲟ.
</p>
<p n="08">
ⲉⲁⲕⲣ̄ⲧⲉⲩϣⲏ ⲧⲏⲣⲥ̄ ⲛ̄ⲃⲟⲗ ⲉⲙⲙⲛ̄ⲣⲱⲙⲉ ⲥⲟⲟⲩⲛ ⲉⲕⲥⲱⲕ ⲉϩⲣⲁⲓ̈ ⲉϫⲱⲕ ⲙ̄ⲡϭⲱⲛⲧ̄ ⲙ̄ⲡⲛⲟⲩⲧⲉ ⲉⲙⲡⲕ̄ⲉⲓⲙⲉ ·
</p>
<p n="09">
ⲉϣⲱⲡⲉ ⲉⲙⲙⲛ̄ⲣⲱⲙⲉ ⲥⲟⲟⲩⲛ ⲉⲛⲉⲧⲡⲛⲟⲩⲧⲉ ⲟⲛ ⲥⲟⲟⲩⲛ ⲁⲛ · ⲛⲅ̄ⲥⲱⲧⲙ̄ ⲁⲛ ϫⲉⲙⲏ ⲟⲩⲛ̄ⲟⲩⲁ ⲛⲁϣϩⲟⲡϥ̄ ϩⲛ̄ⲟⲩⲙⲁ ⲛϩⲱⲡ ⲛ̄ⲧⲁⲧⲙ̄ⲛⲁⲩ ⲉⲣⲟϥ ⲁⲛⲟⲕ · ⲙⲏ ⲛ̄ϯⲙⲟⲩϩ ⲁⲛ ⲛ̄ⲧⲡⲉ ⲙⲛ̄ⲡⲕⲁϩ ⲡⲉϫⲉⲡϫⲟⲉⲓⲥ  :
</chapter>
<chapter n="03">
<p n="01">
ⲉⲧⲃⲉⲡⲁⲓ̈ ⲡϣⲏⲣⲉ ⲙ̄ⲡⲟⲛⲏⲣⲟⲥ ⲟⲩⲟⲓ̈ ⲛⲁⲕ ϫⲉⲟⲩ ⲙⲟⲛⲟⲛ ⲉⲙⲡⲕ̄ϩⲱ ⲉⲣⲟⲕ ⲉⲛⲉⲛⲕⲙⲛ̄ⲧⲁⲥⲉⲃⲏⲥ · ⲁⲗⲗⲁ ⲁⲕⲁⲡⲁⲧⲁ ⲙ̄ⲡⲕⲉⲗⲓⲗⲟⲩϣⲏⲙ ⲁⲕⲥⲟⲕϥ̄ ⲛⲙ̄ⲙⲁⲕ ⲉⲛⲉⲕⲛⲟⲃⲉ · ⲉⲃⲟⲗ ϫⲉⲡ̄ⲡⲁϣϥ̄ ⲙ̄ⲡϭⲉⲣⲏϭ ⲉⲧⲉⲡⲇⲓⲁⲃⲟⲗⲟⲥ ⲡⲉ ϩⲓϫⲛ̄ⲛⲉⲕϩⲓⲟⲟⲩⲉ ⲧⲏⲣⲟⲩ, ⲛ̄ⲑⲉ ⲛ̄ⲟⲩⲃⲗ̄ⲗⲉ ⲉϥϫⲓⲙⲟⲉⲓⲧ ϩⲏⲧϥ̄ ⲛ̄ⲟⲩⲃⲗ̄ⲗⲉ. ⲉϣⲁⲩϩⲉ ⲉⲩϩⲓⲉⲓⲧ ⲙ̄ⲡⲉⲥⲛⲁⲩ ·
</p>
<p n="02">
<pb n="ⲥ̄ⲍ̄"/>ⲟⲛⲧⲱⲥ ⲉⲛⲉⲕⲣ̄ϩⲟⲧⲉ ⲁⲩⲱ ⲉⲛⲉⲕϯ ⲛ̄ϩⲧⲏⲕ ⲉⲡϣⲁϫⲉ ⲛ̄ⲛⲉⲕⲉⲓⲟⲧⲉ, ⲛⲉⲕⲛⲁⲧⲟⲗⲙⲁ ⲁⲛ ⲡⲉ ⲉⲛⲉⲓ̈ⲧⲟⲗⲙⲏⲣⲓⲁ ⲛ̄ⲧⲉⲓ̈ⲙⲓⲛⲉ · ⲛⲅ̄ⲥⲱⲧⲙ̄ ⲁⲛ ϫⲉⲡⲁⲑⲏⲧ ⲙⲛ̄ⲡⲁⲧⲥⲃⲱ ⲛⲁⲧⲁⲕⲟ ϩⲓⲟⲩⲥⲟⲡ ·
</p>
<p n="03">
ⲛⲉⲧⲛⲉⲣ̄ⲕⲁⲕⲉ ⲛ̄ⲃⲁϣⲟⲣ ⲛⲁⲙⲟⲟⲛⲉ ϩⲓϫⲱⲟⲩ  · ⲉⲧⲉⲡⲁⲓ̈ ⲡⲉ ϫⲉⲛⲉⲧⲛⲁⲡⲁⲣⲁⲃⲁ ⲛ̄ⲛ̄ⲉⲛⲧⲟⲗⲏ · ⲡⲇⲓⲁⲃⲟⲗⲟⲥ, ⲁⲩⲱ ⲛⲉϥⲇⲁⲓⲙⲱⲛ ⲛⲁⲙⲟⲟⲛⲉ ⲛ̄ϩⲏⲧⲟⲩ · ⲉⲛⲉⲙ̄ⲡⲉⲛ̄ⲃⲁⲗ ⲅⲁⲣ ⲙ̄ⲡⲉⲕϩⲏⲧ ⲧⲱⲙ ⲁⲩⲱ ⲛ̄ⲧⲉⲛ̄ⲁⲓⲥⲑⲏⲣⲓⲟⲛ ⲛ̄ⲧⲉⲕⲯⲩⲭⲏ ϩⲱϭⲃ̄ · ⲛⲉⲕⲛⲁϩⲓⲧⲟⲟⲧⲕ̄ ⲁⲛ ⲡⲉ ⲉⲛⲓⲛⲟϭ ⲛ̄ϩⲱⲃ ⲙ̄ⲙⲛ̄ⲧⲁⲧϩⲟⲧⲉ · 
</p>
<p n="04">
ⲛⲅ̄ⲥⲟⲟⲩⲛ ⲁⲛ ϫⲉⲡⲉⲧϣⲟⲣϣⲣ̄ ⲛ̄ⲧϫⲟ · ⲡϩⲟϥ ⲛⲁⲗⲟⲕⲥϥ̄  ⲉⲧⲉⲡⲇⲓⲁⲃⲟⲗⲟⲥ ⲡⲉ · ⲏ ⲙ̄ⲡⲟⲩϫⲟⲟⲥ ⲛ̄ⲧⲟϥ ϫⲉⲡⲉⲧϩⲁⲣⲉϩ ⲉⲧⲉⲛⲧⲟⲗⲏ. ⲡⲁⲓ̈ ⲡⲉⲧⲟⲩⲟϫ  · 
</p>
<p n="05">
ⲁⲩⲱ ⲟⲛ ϫⲉⲡⲉⲧϩⲁⲣⲉϩ ⲉⲧⲉⲛⲧⲟⲗⲏϩ. ⲛϥ̄ⲛⲁⲉⲓⲙⲉ ⲁⲛ ⲉⲩϣⲁϫⲉ ⲙ̄ⲡⲟⲛⲏⲣⲟⲛ  · ⲕⲁⲓ ⲅⲁⲣ ⲡϣⲏⲣⲉ ⲉⲧⲕⲱ ⲛ̄ⲥⲱϥ ⲛ̄ⲧⲉⲥⲃⲱ · ϥⲛⲁϩⲁⲣⲉϩ ⲉϩⲉⲛⲡⲉⲑⲟⲟⲩ. ϥⲛⲁⲙⲉⲗⲉⲧⲁ ⲇⲉ ⲛ̄ϩⲉⲛϣⲁϫⲉ ⲉⲩⲃⲟⲟⲛⲉ  · ⲁⲩⲱ ⲡϣⲏⲣⲉ ⲉⲧϭⲟ<pb n="ⲥ̄ⲏ̄"/>_ⲟⲙⲉ ⲉϫⲓⲥⲃⲱ · ϥⲛⲁϩⲉ ⲉϩⲣⲁⲓ̈ ⲉϩⲉⲛⲡⲉⲑⲟⲟⲩ  · ⲁⲩⲱ ⲟⲛ ϫⲉⲟⲩϫⲁⲥⲓⲃⲁⲗ ⲡⲉ ⲡϣⲏⲣⲉ ⲉⲑⲟⲟⲩ  ⲁⲩⲱ ϩⲉⲛⲣⲉϥϣⲱⲱⲧ ⲛⲉ ⲛⲉϥⲛⲁϫϩⲉ  · ⲁⲩⲱ ϫⲉϣⲁⲣⲉⲡϣⲣ̄ⲃⲱⲱⲛ ⲕⲣⲓⲛⲉ ⲙ̄ⲙⲟϥ ϩⲱⲥ ⲇⲓⲕⲁⲓⲟⲥ. ⲧⲉϥϩⲓⲏ ⲇⲉ ⲙ̄ⲡϥ̄ⲧⲃ̄ⲃⲟⲥ  ·
</p>
<p n="06">
ϩⲓⲧⲛ̄ⲧⲉⲓ̈ϩⲉ ⲅⲁⲣ ⲉⲛⲧⲁⲩϫⲟⲟⲥ ϫⲉⲛ̄ⲛⲉⲩⲟⲩⲟⲛ ⲛⲓⲙ ⲉⲧⲉⲛϥ̄ⲛⲁϫⲓⲥⲃⲱ ⲁⲛ ⲉⲣ̄ⲧⲇⲓⲕⲁⲓⲟⲥⲩⲛⲏ ϩⲓϫⲙ̄ⲡⲕⲁϩ ⲣ̄ⲧⲙⲉ  · ⲁⲩⲱ ϩⲙ̄ⲡⲁⲓ̈ ⲟⲛ ⲉⲛⲧⲁⲩϫⲟⲟⲥ ϫⲉⲟⲩⲟⲓ̈ ⲛ̄ⲛⲉⲧϫⲱ ⲙ̄ⲙⲟⲥ ϫⲉⲛⲁⲛⲟⲩⲡ̄ⲡⲉⲑⲟⲟⲩ · ⲁⲩⲱ ⲡ̄ⲡⲉⲧⲛⲁⲛⲟⲩϥ ϩⲟⲟⲩ · ⲛⲉⲧⲱⲡ ⲙ̄ⲡⲕⲁⲕⲉ ⲛ̄ⲟⲩⲟⲉⲓⲛ · ⲁⲩⲱ ⲡⲟⲩⲟⲉⲓⲛ ⲛ̄ⲕⲁⲕⲉ · ⲛⲉⲧϫⲱ ⲙ̄ⲙⲟⲥ ϫⲉⲡⲉⲧⲥⲁϣⲉ ϩⲟⲗϭ̄, ⲁⲩⲱ ⲡⲉⲧϩⲟⲗϭ̄ ⲥⲁϣⲉ · ⲟⲩⲟⲓ̈ ⲛ̄ⲛⲉⲧⲟ ⲛ̄ⲥⲁⲃⲉ ⲛⲁⲩ ⲙⲁⲩⲁⲁⲩ, ⲁⲩⲱ ⲉⲩⲟ ⲛ̄ⲣⲙ̄ⲛ̄ϩⲏⲧ ⲙ̄ⲡⲉⲩⲙ̄ⲧⲟ ⲉⲃⲟⲗ  ·
</chapter>
<chapter n="04">
<p n="01">
ⲉⲧⲃⲉⲡⲁⲓ̈ ⲡϣⲏⲣⲉ ⲛ̄ⲁⲡⲟⲥⲧⲁⲧⲏⲥ, ⲉⲛⲉⲙ̄ⲡⲉⲡⲉⲕϩⲏⲧ ⲛ̄ⲁⲧⲥⲃⲱ ⲣ̄ⲕⲁⲕⲉ ⲉⲣⲟⲕ. ⲏ ⲉⲛⲉⲙ̄ⲡⲕ̄ⲉⲡⲡⲕⲁⲕⲉ ⲛ̄ⲟⲩⲟⲉⲓⲛ, ⲁⲩⲱ ⲡⲟⲩⲟⲉⲓⲛ ⲛ̄ⲕⲁⲕⲉ · ⲏ ⲉⲛⲉⲙ̄ⲡⲉⲡⲉⲧⲥⲁϣⲉ ϩⲗⲟϭ ⲛ̄ⲛⲁϩⲣⲁⲕ · ⲁⲩⲱ ⲛ̄ⲧⲉⲡⲉⲧϩⲟ<pb n="ⲥ̄ⲑ̄">ⲗϭ̄ ⲥⲓϣⲉ · ⲛⲉⲕⲛⲁⲧⲟⲗⲙⲁ ⲛ̄ⲧⲉⲓ̈ϩⲉ ⲧⲏⲣⲥ̄ ⲉⲧⲣⲉⲕⲃⲱⲕ ⲉϩⲉⲛⲙⲁ ⲉⲙⲡⲟⲩϫⲟⲟⲩⲕ ·ⲏ ⲕⲛⲁⲣ̄ⲡⲃⲟⲗ ⲙ̄ⲡⲙⲁ ⲉⲙⲡⲕ̄ϣⲓⲛⲉ ·
</p>
<p n="02">
ⲁⲩⲱ ⲉⲛⲉⲙ̄ⲡⲉⲡⲉⲕϩⲏⲧ ⲥⲱⲃϩ̄ ⲛ̄ⲑⲉ ⲛ̄ⲅⲓⲉⲍⲉⲓ ⲡϣⲏⲣⲉ ⲛ̄ⲕⲣⲟϥ ⲉⲛⲧⲁϥⲃⲱⲕ ⲉⲃⲟⲗ ϩⲓⲧⲟⲟⲧϥ̄ ⲙ̄ⲡⲉⲡⲣⲟⲫⲏⲧⲏⲥ ⲉⲗⲓⲥⲁⲓⲟⲥ ⲛ̄ϫⲓⲟⲩⲉ ⲛϥ̄ⲕⲧⲉⲡⲣⲱⲙⲉ ⲉⲡⲁϩⲟⲩ ⲛϥ̄ϫⲓ ⲛ̄ϩⲉⲛⲭⲣⲏⲙⲁ ⲛ̄ⲧⲟⲟⲧϥ̄ ⲛϥ̄ⲕⲁⲁⲩ ⲉϩⲣⲁⲓ̈ ϩⲛ̄ⲟⲩⲙⲁ ⲛ̄ⲕⲁⲕⲉ. ⲛ̄ⲑⲉ ⲟⲛ ⲉⲧⲉϩⲉⲛⲕⲁⲕⲉ ⲛⲉ ⲛⲉϥϩⲃⲏⲩⲉ · ⲙⲁⲗⲓⲥⲧⲁ ⲉⲁϥⲣ̄ⲡⲕⲉϫⲓϭⲟⲗ ⲛ̄ⲧⲉⲣⲉϥϫⲛⲟⲩϥ ϫⲉⲛ̄ⲧⲁⲕⲃⲱⲕ ⲉⲧⲱⲛ · ⲡⲉϫⲁϥ ϫⲉⲙ̄ⲡⲉⲡⲉⲕϩⲙ̄ϩⲁⲗ ⲃⲱⲕ ⲉⲗⲁⲁⲩ ⲙ̄ⲙⲁ · ϣⲁⲛⲧϥ̄ⲧⲁⲙⲟϥ ⲉⲧⲉϥⲙⲛ̄ⲧⲁⲡⲟⲥⲧⲁⲧⲏⲥ, ϫⲉⲛⲉⲣⲉⲡⲁϩⲏⲧ ⲙⲟⲟϣⲉ ⲁⲛ ⲛⲙ̄ⲙⲁⲕ ⲛ̄ⲧⲉⲣⲉⲕⲕⲧⲉⲡⲣⲱⲙⲉ ⲉⲡⲁϩⲟⲩ ϩⲓϫⲙ̄ⲡϩⲁⲣⲙⲁ ⲉⲧⲣⲉⲕϫⲓ ⲛ̄ⲧⲟⲟⲧϥ̄ ⲛ̄ⲟⲩⲛⲟⲩⲃ ⲙⲛ̄ⲟⲩϩⲁⲧ. ϫⲉⲕⲁⲥ ⲉⲣⲉⲡⲉϥⲥⲱⲃϩ̄ ⲛⲁⲧⲱϭⲉ ⲉⲣⲟⲕ ⲙⲛ̄ⲡⲉⲕⲥⲡⲉⲣⲙⲁ ϣⲁⲉⲛⲉϩ :
</p>
<p n="03">
ⲧⲁⲓ̈ ⲟⲛ ⲧⲉ ⲧⲉⲕϩⲉ ⲛ̄ⲧⲉⲣⲟⲩϫⲛⲟⲩⲕ ϫⲉⲉⲕⲛⲏⲩ ⲧⲱⲛ · ⲉⲁⲕϫⲓϭⲟⲗ ϫⲉⲙ̄ⲡⲓⲃⲱⲕ ⲉⲗⲁⲁⲩ ⲙ̄ⲙⲁ · ⲉⲙⲡⲕ̄ⲉⲓⲙⲉ <pb n="ⲥ̄ⲓ̄"> ⲣⲱ ϫⲉⲛ̄ⲃⲁⲗ ⲙ̄ⲡⲛⲟⲩⲧⲉ ϭⲱϣⲧ̄ ϩⲙ̄ⲙⲁ ⲛⲓⲙ ⲉϫⲛ̄ⲛⲉⲑⲟⲟⲩ ⲙⲛ̄ⲛⲉⲧⲛⲁⲛⲟⲩⲟⲩ · ⲙⲁⲗⲓⲥⲧⲁ ⲉϥⲣ̄ⲡⲕⲉⲣ̄ϩⲟⲩⲉⲛⲁⲩ ⲉⲣⲟⲕ ⲉⲕⲃⲏⲕ ϩⲛ̄ⲧⲉϩⲓⲏ ⲛ̄ⲧⲉⲕⲁⲛⲟⲙⲓⲁ · ⲙⲛ̄ⲧⲉⲕⲙⲛ̄ⲧⲁⲧⲥⲱⲧⲙ̄ ⲙⲛ̄ⲡⲉⲛϣⲟⲧ ⲙ̄ⲡⲉⲕϩⲏⲧ ⲉⲧⲟ ⲛ̄ϩⲃⲁ ⲁⲩⲱ ⲉⲧⲙⲉϩ ⲛ̄ⲥⲱⲃϩ̄ ·
</p>
<p n="04">
ⲟⲩⲧⲉ ⲙ̄ⲡⲕ̄ⲣ̄ⲡⲙⲉⲉⲩⲉ ⲙ̄ⲡⲉⲧⲥⲏϩ ϫⲉⲕⲁⲧⲁⲡⲉⲕⲛ̄ϣⲟⲧ ⲇⲉ ⲙⲛ̄ⲡⲉⲕϩⲏⲧ ⲉⲧⲉⲛϥ̄ⲙⲉⲧⲁⲛⲟⲓ̈ ⲁⲛ. ⲉⲕⲥⲱⲟⲩϩ ⲛⲁⲕ ⲉϩⲟⲩⲛ ⲛ̄ⲟⲩⲟⲣⲅⲏ ϩⲙ̄ⲡⲉϩⲟⲟⲩ ⲛ̄ⲧⲟⲣⲅⲏ ⲙⲛ̄ⲡϭⲱⲗⲡ̄ ⲉⲃⲟⲗ ⲙ̄ⲡϩⲁⲡ ⲙ̄ⲙⲉ ⲙ̄ⲡⲛⲟⲩⲧⲉ, ⲡⲁⲓ̈ ⲉⲧⲛⲁⲧⲱⲱⲃⲉ ⲙ̄ⲡⲟⲩⲁ ⲡⲟⲩⲁ ⲕⲁⲧⲁⲛⲉϥϩⲃⲏⲩⲉ ·
</chapter>
<chapter n="05">
<p n="01">
ⲏ ⲡⲙⲁ ⲉⲛⲧⲁⲕⲃⲱⲕ ⲉϩⲟⲩⲛ ⲉϩⲣⲁϥ ⲉⲩⲥⲱⲃⲉ ⲛ̄ⲥⲱⲕ ⲁⲛ ⲛ̄ⲧⲉⲓ̈ϩⲉ : ⲁⲩⲱ ⲉⲩⲥⲱϣ ⲙ̄ⲙⲟⲕ ⲉⲓⲙⲏⲧⲓ ⲁⲣⲁ ⲙⲛ̄ϩⲏⲧ ⲙ̄ⲙⲟⲟⲩ ⲛ̄ⲧⲉⲕϩⲉ · ⲁⲕⲙⲏⲛ ⲛ̄ⲥⲉⲣ̄ⲡⲕⲉϫⲓⲟⲩⲁ ⲉⲡⲣⲁⲛ ⲙ̄ⲡⲛⲟⲩⲧⲉ, ⲁⲩⲱ ⲛ̄ⲥⲉⲥⲱϣϥ̄ ⲙ̄ⲡⲣⲁⲛ ⲛ̄ⲛⲉⲛⲓⲟⲧⲉ · ⲙⲛ̄ⲛ̄ⲥⲁⲧⲣⲉⲩⲣ̄ϣⲟⲣⲡ̄ ⲛ̄ⲧⲁⲙⲟⲛ ϫⲉⲙ̄ⲡⲱⲣϭⲉ ⲉⲧⲣⲉⲩϫⲓⲟⲩⲁ ⲉⲡⲣⲁⲛ ⲙ̄ⲡⲛⲟⲩⲧⲉ ⲉⲧⲃⲏⲏⲧⲛ̄ · ⲏ ⲛ̄ⲥⲉⲥⲱϣϥ̄ⲡⲣⲁⲛ ⲙ̄ⲡⲉⲛ<pb n="ⲥ̄ⲓ̄ⲁ̄">ⲉⲓⲱⲧ ⲉⲧⲃⲉⲧⲉⲛⲙⲛ̄ⲧⲁⲧⲥⲃⲱ ·
</p>
<p n="02">
ⲁⲗⲗⲁ ⲡⲣⲁⲛ ⲙ̄ⲡⲛⲟⲩⲧⲉ ⲥⲙⲁⲙⲁⲁⲧ ⲁⲩⲱ ϥⲟⲩⲁⲁⲃ · ⲁⲩⲱ ⲡⲣⲁⲛ ⲛ̄ⲛⲉⲛⲉⲓⲟⲧⲉ ⲧⲁⲓ̈ⲏⲩ, ⲁⲩⲱ ϥⲟⲩⲁⲁⲃ · ⲁⲗⲗⲁ ⲁⲛⲟⲛ ⲡⲉⲧⲉⲡⲉⲛϩⲟ ⲛⲁⲙⲟⲩϩ ⲛ̄ⲥⲱϣ ⲁⲩⲱ ⲛ̄ⲧⲛ̄ϫⲓϣⲓⲡⲉ ·
</p>
<p n="03">
ⲁⲩⲱ ⲛⲉⲛⲉⲓⲟⲧⲉ ⲟⲩⲁⲁⲃ ⲉⲃⲟⲗ ϩⲙ̄ⲡⲉⲛⲥⲛⲟϥ. ⲙⲛ̄ⲡⲉⲛⲕⲣⲓⲙⲁ ⲉⲧⲛⲁⲉⲓ ⲉϩⲣⲁⲓ̈ ⲉϫⲱⲛ · ϫⲉⲁⲩⲣ̄ⲧⲉⲩϭⲟⲙ ⲡⲉⲛⲥⲛⲟϥ. ⲙⲛ̄ⲡⲉⲛⲕⲣⲓⲙⲁ ⲉⲧⲛⲁⲉⲓ ⲉϩⲣⲁⲓ̈ ⲉϫⲱⲛ · ϫⲉⲁⲩⲣ̄ⲧⲉⲩϭⲟⲙ ⲛⲙ̄ⲙⲁⲛ ϩⲛ̄ϩⲱⲃ ⲛⲓⲙ ·  ⲁⲩⲱ ⲁⲩⲣ̄ϣⲣⲡ̄ⲛ̄ⲧⲁⲙⲟⲛ ϩⲛ̄ⲧⲉⲩⲥⲃⲱ ⲉⲧⲙ̄ⲧⲣⲉⲛϩⲉ ⲉϩⲣⲁⲓ̈ ⲉⲡ̄ⲡⲉⲑⲟⲟⲩ, ⲛ̄ⲑⲉ ⲉⲧⲥⲏϩ ϫⲉⲡⲉⲧⲧⲁⲙⲟ ⲁⲛ ⲙ̄ⲡⲉϥϣⲏⲣⲉ ⲛ̄ϣⲟⲣⲡ̄ ⲉⲧⲣⲉϥϩⲁⲣⲉϩ ⲉⲣⲟϥ ⲉⲡ̄ⲡⲉⲑⲟⲟⲩ. ϥⲛⲁⲧⲁⲕⲟ ϩⲛ̄ⲟⲩϣⲥⲛⲉ · 
</p>
<p n="04">
ⲁⲛⲟⲛ ⲇⲉ ϩⲛ̄ⲧⲉⲛⲙⲛ̄ⲧⲁⲧⲃⲁⲗ ⲙⲛ̄ⲧⲉⲛⲙⲛ̄ⲧⲁⲧϣⲓⲡⲉ · ⲁⲩⲱ ⲧⲉⲛⲙⲛ̄ⲧⲁⲛⲁⲓⲥⲑⲏⲧⲟⲥ · ⲙ̄ⲡⲛ̄ϯϩⲧⲏⲛ ⲉⲛⲉⲩϣⲁϫⲉ ⲛ̄ⲟⲩⲟⲉⲓⲛ ⲉⲛⲧⲁⲩϩⲟⲛⲟⲩ ⲉⲧⲟⲟⲧⲛ̄. ϣⲁⲛⲧⲛ̄ⲉⲓ ⲉϩⲣⲁⲓ̈ ⲉⲛⲉⲓ̈ⲡⲉⲑⲟⲟⲩ ⲧⲏⲣⲟⲩ ·:
</p>
<p n="05">
ⲉⲧⲃⲉⲡⲁⲓ̈ ϯϩⲟⲙⲟⲗⲟⲅⲉⲓ ⲛⲁⲕ ϫⲉⲉⲕϣⲁⲛⲧⲙ̄ⲙⲟϣⲧⲕ̄ ⲛⲅ̄ⲧⲁⲩⲉⲧⲙⲉ ⲁⲩⲱ ⲛⲅ̄ϩⲟⲙⲟⲗⲟⲅⲉⲓ ⲙⲡⲉⲛⲧⲁⲕⲁⲁϥ. ⲁⲩⲱ ⲛⲅ̄ⲕⲟⲧⲕ̄ ⲛⲅ̄ⲁϣⲁ<pb n="ⲥ̄ⲓ̄ⲃ̄">ϩⲟⲙ ⲛⲅ̄ⲡⲱϩ ⲙ̄ⲡⲉⲕϩⲏⲧ ⲛ̄ⲛⲉⲕϩⲟⲉⲓⲧⲉ ⲁⲛ · ⲡϭⲱⲛⲧ̄ ⲙ̄ⲡⲛⲟⲩⲧⲉ ⲛⲁⲙⲟⲟϣⲉ ⲛϥ̄ⲣ̄ϩⲱⲃ ⲛⲁⲕ ϩⲛ̄ⲟⲩⲙⲛ̄ⲧϣⲙ̄ⲙⲟ · 
</p>
<p n="06">
ⲁⲩⲱ ⲧⲁⲓ̈ ⲧⲉ ⲑⲉⲉⲛⲧⲁⲧⲁⲛⲟⲙⲓⲁ ⲧⲁⲕⲟⲕ ⲁⲩⲱ ⲁⲥⲥⲣⲙ̄ⲣⲱⲙⲕ̄ ⲛ̄ⲑⲉ ⲉⲧⲥⲏϩ ϫⲉⲙ̄ⲡⲁⲣⲁⲛⲟⲙⲓⲁ ϭⲱⲣϭ̄ ⲉⲡⲣⲱⲙⲉ ⲛ̄ⲁⲧⲥⲃⲱ · ⲉⲩϩⲱⲕ ⲇⲉ ⲙ̄ⲡⲟⲩⲁ ⲡⲟⲩⲁ ϩⲛ̄ⲙ̄ⲙⲣ̄ⲣⲉ ⲛ̄ⲛⲉϥⲛⲟⲃⲉ · ϣⲁⲛⲧⲉⲡⲛⲟⲩⲧⲉ ⲙⲉⲥⲧⲱⲕ ⲛϥ̄ⲛⲟϫⲕ̄ ⲉⲃⲟⲗ ϩⲙ̄ⲡⲉϥⲏⲓ̈. ⲛ̄ⲑⲉ ⲉⲛⲧⲁϥϫⲟⲟⲥ ϫⲉϯⲛⲁⲛⲟϫⲟⲩ ⲉⲃⲟⲗ ϩⲙ̄ⲡⲁⲏⲓ̈ · ⲛ̄ϯⲛⲁⲟⲩⲱϩ ⲁⲛ ⲉⲧⲟⲟⲧ ⲉⲙⲉⲣⲓⲧⲟⲩ ·
</p>
<p n="07">
ⲁⲩⲱ ⲟⲛ ϣⲁϥϫⲟⲟⲥ ϫⲉⲡⲛⲟⲩⲧⲉ ⲛⲁⲛⲟϫⲟⲩ ⲉⲃⲟⲗ ⲙ̄ⲙⲟϥ ϫⲉⲙ̄ⲡⲟⲩⲥⲱⲧⲙ̄ ⲛ̄ⲥⲱϥ · ⲁⲩⲱ ⲥⲉⲛⲁϣⲱⲡⲉ ⲉⲩⲥⲟⲣⲙ̄ ϩⲛ̄ⲛ̄ϩⲉⲑⲛⲟⲥ :
</chapter>
<chapter n="06">
<p n="01">
ⲉⲧⲃⲉⲡⲁⲓ̈ ⲙⲟⲟϣⲉ ⲛⲁⲕ ⲉⲃⲟⲗ ⲏ ⲛⲏⲧⲛ̄ ⲛ̄ⲣⲱⲙⲉ ⲛ̄ⲥⲛⲟϥ ⲁⲩⲱ ⲛ̄ⲕⲣⲟϥ · ⲁⲩⲱ ⲛ̄ⲣⲱⲙⲉ ⲙ̄ⲡⲁⲣⲁⲛⲟⲙⲟⲥ ⲉⲃⲟⲗ ϩⲛ̄ⲙ̄ⲙⲁ ⲉⲧⲟⲩⲁⲁⲃ ⲙ̄ⲡⲛⲟⲩⲧⲉ ϫⲉⲛⲉⲥⲉⲧⲉⲧⲛ̄ϩⲓⲏ ⲁⲛ ⲙ̄ⲡⲉϥⲙ̄ⲧⲟ ⲉⲃⲟⲗ · 
</p>
<p n="02">
ⲕⲁⲓ ⲅⲁⲣ ⲡⲉⲧⲟ ⲙ̄ⲡⲟⲛⲏⲣⲟⲥ ⲛⲁϭⲱ ϩⲁⲧⲏϥ ⲁⲛ. ⲟⲩⲧⲉ ⲙ̄ⲡⲁⲣⲁⲛⲟⲙⲟⲥ ⲛⲁⲙⲟⲩⲛ ⲉⲃⲟⲗ ⲁⲛ ⲙ̄ⲡⲉⲙⲧⲟ ⲉⲃⲟⲗ ⲛ̄ⲛⲉϥⲃⲁⲗ · ⲡϫⲟⲉⲓⲥ ⲅⲁⲣ ⲁϥⲙⲉⲥⲧⲉⲟⲩⲟⲛ ⲛⲓⲙ ⲉⲧⲣ̄ϩⲱⲃ ⲉⲧⲁⲛⲟⲙⲓⲁ · ⲁⲩⲱ ϥⲛⲁⲧⲁⲕⲉⲟⲩⲟⲛ ⲛⲓⲙ ⲉⲧϫⲱ ⲙ̄ⲡϭⲟⲗ :
</p>
<p n="03">
ⲉⲧⲃⲉⲡⲁⲓ̈ ϭⲉ ⲛⲉⲥⲛⲏⲩ ⲁⲛⲟⲛ ⲧⲏⲣⲛ̄ ϩⲓⲟⲩⲥⲟⲡ ⲉⲓⲧⲉ ⲛⲟϭ ⲉⲓⲧⲉ ⲕⲟⲩⲓ̈, ⲉⲓⲧⲉ ϩⲟⲟⲩⲧ ⲉⲓⲧⲉ ⲥϩⲓⲙⲉ · ⲙ̄ⲡⲣ̄ⲧⲣⲉⲛϯϩⲧⲏⲛ ⲉⲛⲉⲧⲟ ⲛ̄ⲁⲧⲥⲃⲱ ⲛ̄ϩⲏⲧⲛ̄ ⲕⲁⲧⲁⲟⲩⲟⲉⲓϣ ⲙⲛ̄ⲛⲉⲧⲙⲟⲟϣⲉ ϩⲛ̄ⲛ̄ⲟⲩⲱϣ ⲛ̄ⲛⲉⲩϩⲏⲧ. ⲁⲗⲗⲁ ⲙⲁⲣⲛ̄ⲁⲅⲱⲛⲓⲍⲉ ⲉⲛⲉⲓⲣⲉ ⲙ̄ⲡⲙⲉⲉⲩⲉ ⲙ̄ⲡⲉⲛⲧⲁϥϫⲟⲟⲥ ϫⲉⲛⲉⲧⲟ ⲛ̄ⲁⲧⲥⲱⲧⲙ̄ ⲕⲁⲧⲁⲟⲩⲟⲉⲓϣ · ⲙⲉⲣⲉⲗⲁⲁⲩ ⲛ̄ϩⲱⲃ ⲉϥⲥⲟⲩⲧⲱⲛ ϣⲱⲡⲉ ⲛⲁⲩ · ⲁⲗⲗⲁ ⲉϣⲁⲩϩⲩⲡⲟⲙⲓⲛⲉ ⲉϩⲉⲛⲉⲃⲁⲧⲉ ⲉⲩϣⲟⲩⲉⲓⲧ ϩⲙ̄ⲡⲉⲓ̈ⲕⲟⲥⲙⲟⲥ :
</p>
<p n="04">
ⲁⲩⲱ ⲟⲛ ⲡⲁⲡⲟⲥⲧⲟⲗⲟⲥ ϫⲱ ⲙ̄ⲙⲟⲥ ϫⲉⲉϣϫⲉ ϩⲣⲁⲓ̈ ϩⲙ̄ⲡⲉⲓ̈ⲱⲛϩ ⲙ̄ⲙⲁⲧⲉ ⲉⲛⲛⲁϩⲧⲉ ϩⲙ̄ⲡⲉⲭ̄ⲥ̄ · ⲉⲓ̈ⲉ ⲁⲛⲟⲛ ϩⲉⲛⲉⲃⲓⲏⲛ ⲉϩⲟⲩⲉⲣⲱⲙⲉ ⲛⲓⲙ :
</p>
<p n="05">
ⲙⲏⲡⲟⲧⲉ ⲟⲛ ⲛ̄ⲧⲉⲛⲉⲛⲉⲓⲟⲧⲉ ϫⲓϩⲁⲡ ⲛⲙ̄ⲙⲁⲛ ⲛ̄ⲑⲉ ⲉⲛⲧⲁⲩϫⲟⲟⲥ ϫⲉⲉⲧⲓ ⲟⲛ ϩⲏⲗⲓⲁⲥ ϣⲟⲟⲡ ⲧⲉⲛⲟⲩ ⲉⲧⲣⲉϥϫⲓϩⲁⲡ ⲛⲙ̄ⲙⲁⲛ ⲉϥϫⲱ ⲙ̄ⲙⲟⲥ ϫⲉϣⲁⲧⲛⲁⲩ ⲡⲓ̄ⲏ̄ⲗ̄ ⲕϫⲟⲩϩⲉ ϩⲓⲧⲟⲩⲉⲣⲏⲧⲉ ⲥⲛ̄ⲧⲉ. ⲏ ⲡⲛⲟⲩⲧⲉ ⲡⲛⲟⲩⲧⲉ · ⲏ ⲧⲃⲁϩⲁⲗ · ⲧⲃⲁϩⲁⲗ ·
</p>
<p n="06">
ⲉϣϫⲉ ⲛ̄ⲉⲛⲧⲟⲗⲏ ϭⲉ ⲛ̄ⲛⲉⲛⲉⲓⲟⲧⲉ ⲛⲉⲧⲥⲙⲟⲛⲧ̄ ⲛ̄ⲛⲁϩⲣⲁⲛ · ⲉⲓ̈ⲉ ⲙⲁⲣⲛ̄ⲙⲟⲟϣⲉ ⲛ̄ϩⲏⲧⲟⲩ ϩⲛ̄ⲟⲩϩⲏⲧ ⲉϥⲥⲟⲩⲧⲱⲛ ⲉⲃⲟⲗ ⲙⲛ̄ⲟⲩⲙⲛ̄ⲧⲁⲧⲛⲟⲃⲉ · ⲉϣϫⲉ ⲡⲟⲩⲱϣ ⲟⲛ ⲙ̄ⲡⲉⲛϩⲏⲧ ⲡⲉⲧⲥⲟⲩⲧⲱⲛ ⲛ̄ⲛⲁϩⲣⲁⲛ · ⲉⲓ̈ⲉ ⲙⲁⲣⲛ̄ⲃⲱⲕ ⲉⲡⲙⲁ ⲉⲧⲛ̄ⲛⲁϭⲛ̄ⲡⲟⲩⲱϣ ⲟⲛ ⲙ̄ⲡⲉⲛϩⲏⲧ ⲡⲉⲧⲥⲟⲩⲧⲱⲛ ⲛ̄ⲛⲁϩⲣⲁⲛ · ⲉⲓ̈ⲉ ⲙⲁⲣⲛ̄ⲃⲱⲕ ⲉⲡⲙⲁ ⲉⲧⲛ̄ⲛⲁϭⲛ̄ⲡⲟⲩⲱϣ ⲙ̄ⲡⲉⲛϩⲏⲧ ⲙ̄ⲙⲁⲩ ϩⲛ̄ⲟⲩⲡⲁⲣⲣⲏⲥⲓⲁ · ⲡⲉⲓ̈ⲙⲁ ⲅⲁⲣ ⲡⲏⲓ̈ ⲙ̄ⲡⲛⲟⲩⲧⲉ ⲡⲉ ⲁⲩⲱ ⲡⲙⲁ ⲛ̄ⲉⲗⲟⲟⲗⲉ ⲛ̄ⲛⲉⲧⲟⲩⲁⲁⲃ ⲡⲉ : 
</p>
<p n="07">
ⲙⲏⲡⲟⲧⲉ ⲟⲛ ⲛ̄ⲧⲉⲡϣⲁϫⲉ ⲉⲧⲥⲏϩ ϫⲟⲟⲥ ⲛⲁⲛ ⲕⲁⲧⲁⲡⲉⲛⲙ̄ⲡϣⲁ ϫⲉⲛ̄ⲟⲩⲗⲁⲟⲥ ⲅⲁⲣ ⲁⲛ ⲡⲉ ⲉⲟⲩⲛ̄ⲧⲁϥ ⲛ̄ⲧⲙⲛ̄ⲧⲣⲙ̄ⲛ̄ϩⲏⲧ · ⲉⲧⲃⲉⲡⲁⲓ̈ ⲛ̄ⲛⲉⲡⲉⲛⲧⲁϥⲧⲁⲙⲓⲟⲟⲩ ϣⲛ̄ϩⲧⲏϥ ⲉϫⲱⲟⲩ · ⲁⲩⲱ ⲛ̄ⲛⲉϥⲛⲁ ⲛⲁⲩ ⲛ̄ϭⲓⲡⲉⲛⲧⲁϥⲡⲗⲁⲥⲥⲉ ⲙ̄ⲙⲟⲟⲩ · 
</chapter>
<chapter n="07">
<p n="01">
ⲁⲗⲗⲁ ⲙⲁⲣⲛ̄ⲥⲱⲧⲙ̄ ⲛ̄ⲥⲁⲡⲉⲧϫⲱ ⲙ̄ⲙⲟⲥ ϫⲉϫⲓⲥⲃⲱ ⲉⲣ̄ⲧⲇⲓⲕⲁⲓⲟⲥⲩⲛⲏ ⲛⲉⲧⲟⲩⲏϩ ϩⲓϫⲙ̄ⲡⲕⲁϩ. ⲁⲡⲁⲥⲉⲃⲏⲥ ⲅⲁⲣ ⲱϫⲛ̄ · 
</p>
<p n="02">
ⲁⲩⲱ ⲛ̄ⲧⲛ̄ⲣ̄ⲙ̄ⲡϣⲁ ⲛ̄ϫⲟⲟⲥ ϫⲉⲡϫⲟⲓ̈ⲥ ⲡⲛⲟⲩⲧⲉ ⲙⲁ ⲛⲁⲛ ⲛ̄ⲟⲩⲉⲓⲣⲏⲛⲏ · ⲁⲕⲧⲟⲟⲃⲟⲩ ⲅⲁⲣ ⲛⲁⲛ ⲧⲏⲣⲟⲩ ⲕⲁⲧⲁⲛⲉⲛϩⲃⲏⲩⲉ · ⲡϫⲟⲉⲓⲥ ⲡⲉⲛⲛⲟⲩⲧⲉ ⲕⲁⲁⲛ ⲛⲁⲕ · ⲡϫⲟⲉⲓⲥ ⲛ̄ⲧⲛ̄ⲥⲟⲟⲩⲛ ⲁⲛ ⲛ̄ⲕⲉⲟⲩⲁ ⲛ̄ⲃⲗ̄ⲗⲁⲕ · ⲧⲛ̄ⲧⲁⲩⲟ ⲙ̄ⲡⲉⲕⲣⲁⲛ · ⲛⲉⲧⲙⲟⲟⲩⲧ ⲇⲉ ϩⲙ̄ⲡⲛⲟⲃⲉ, ⲛ̄ⲛⲉⲩⲛⲁⲩ ⲉⲡⲱⲛϩ̄. ⲁⲩⲱ ⲛ̄ⲛⲉⲛⲥⲁⲉⲓⲛ ⲧⲱⲟⲩⲛ : 
</p>
<p n="03">
ⲉⲧⲉⲛⲁⲓ̈ ⲛⲉ ⲛⲉⲛⲧⲁϥϫⲟⲟⲥ ⲉⲧⲃⲏⲏⲧⲟⲩ ϫⲉⲛ̄ⲧⲱⲧⲛ̄ ⲇⲉ ⲛ̄ⲧⲉⲧⲛ̄ϩⲉⲛⲥⲁⲉⲓⲛ ⲛ̄ⲣⲉϥϫⲓ ⲛϭⲟⲛⲥ̄ · ⲁⲩⲱ ⲛ̄ⲣⲉϥⲧⲁⲗϭⲟ ⲛ̄ⲛⲉⲧϩⲟⲟⲩ ⲧⲏⲣⲟⲩ · ⲁⲩⲱ ⲟⲛ ⲉⲧⲉⲛⲁⲓ̈ ⲛⲉ ⲛ̄ⲣⲉϥⲧⲁⲕⲉϩⲏⲧ ⲙⲛ̄ⲛⲉⲧⲉⲝⲁⲡⲁⲧⲁ ⲛ̄ⲛ̄ϩⲏⲧ ⲛ̄ⲃⲁⲗ ϩⲏⲧ · ⲙⲛ̄ⲛⲉⲧⲙⲟⲟϣⲉ ϩⲛ̄ⲟⲩϩⲏⲧ ⲙ̄ⲙⲛ̄ⲧϣⲙ̄ⲙⲟ ⲙⲛ̄ϩⲉⲛⲙⲛ̄ⲧⲫⲗⲩⲁⲣⲟⲥ ⲙⲛ̄ⲟⲩϭⲓⲛϣⲁϫⲉ ⲉⲥⲥⲙⲟⲛⲧ̄ ⲁⲛ. ⲉⲩϫⲟⲥⲉ ⲛ̄ϩⲏⲧ ⲉⲓ̈ⲕⲏ ϩⲓⲧⲙ̄ⲡϩⲏⲧ ⲛ̄ⲧⲉⲩⲥⲁⲣⲝ̄ ⲛⲁⲓ̈ ⲉⲧⲉⲛ̄ϣϣⲉ ⲁⲛ ϩⲟⲗⲱⲥ ⲉⲧⲣⲉⲩϣⲱⲡⲉ ⲛ̄ⲛ̄ⲣⲱⲙⲉ ⲙ̄ⲡⲛⲟⲩⲧⲉ · ⲙⲁⲗⲓⲥⲧⲁ ⲁⲛ ⲟⲛ ⲙ̄ⲙⲟⲛⲁⲭⲟⲥ ·
</p>
<p n="04">
ⲉⲛⲉⲛⲉⲓⲣⲉ ⲅⲁⲣ ⲙ̄ⲡⲙⲉⲉⲩⲉ ⲛ̄ⲑⲉ ⲉⲧⲛ̄ⲛⲁⲧⲱⲙⲧ̄ ⲉⲡⲛⲟⲩⲧⲉ ⲙ̄ⲙⲟⲥ · ⲁⲩⲱ ⲛ̄ⲑⲉ ⲉⲧⲛ̄ⲛⲁⲁϩⲉⲣⲁⲧⲛ̄ ⲉⲡⲃⲏⲙⲁ ⲙ̄ⲡⲉⲭ̄ⲥ̄ ⲛ̄ⲧⲛ̄ϫⲓ ⲡⲟⲩⲁ ⲡⲟⲩⲁ ⲕⲁⲧⲁⲛⲉϥϩⲃⲏⲩⲉ · ⲛⲉⲛⲛⲁϯⲧⲱⲛ ⲁⲛ ⲡⲉ ϩⲛ̄ⲟⲩⲙⲛ̄ⲧϫⲁⲥⲓϩⲏⲧ ⲙⲛ̄ⲛⲉⲧⲧⲏϣ ⲛⲁⲛ ⲉⲧϥⲓ ⲙ̄ⲡⲉⲛⲣⲟⲟⲩϣ ϩⲛ̄ⲟⲩⲙⲛ̄ⲧϫⲁⲣⲃⲁⲗ · ⲟⲩⲧⲉ ⲛⲉⲛⲛⲁϯ ⲁⲛ ⲡⲉ ⲙⲛ̄ⲛⲉⲛⲥⲛⲏⲩ ϩⲛ̄ⲟⲩⲙⲟⲥⲧⲉ · ⲟⲩⲧⲉ ⲛⲉⲛⲛⲁⲙⲟⲕⲙⲉⲕ ⲁⲛ ⲡⲉ ⲉⲡⲡⲉⲑⲟⲟⲩ ⲉϩⲟⲩⲛ ⲉⲛⲉⲛⲉⲣⲏⲩ ·
</p>
<p n="05">
ⲏ ⲉⲛⲉⲛⲉⲓⲣⲉ ⲙ̄ⲡⲙⲉⲉⲩⲉ ⲛ̄ⲑⲉ ⲉⲧⲟⲩⲛⲁⲕⲟⲗⲁⲍⲉ ⲙ̄ⲙⲟⲛ ⲙ̄ⲙⲟⲥ ϩⲣⲁⲓ̈ ϩⲛ̄ⲁⲙⲛ̄ⲧⲉ ⲛⲉⲛⲛⲁⲙⲉⲉⲩⲉ ⲁⲛ ⲡⲉ ⲉⲕⲁⲕⲓⲁ ⲉϩⲟⲩⲛ ⲉⲡⲉⲧϩⲓⲧⲟⲩⲱⲛ ϩⲛ̄ⲟⲩⲙⲛ̄ⲧⲛⲁ̄ϣⲧ̄ϩⲏⲧ ⲙⲛ̄ⲟⲩⲙⲟⲥⲧⲉ · ⲟⲩⲧⲉ ⲛⲉⲛⲛⲁϫⲱϩⲙ̄ ⲁⲛ ⲡⲉ ⲙ̄ⲡⲉⲛⲥⲱⲙⲁ · ⲁⲩⲱ ⲛⲉⲛⲛⲁⲧⲁⲕⲟ ⲁⲛ ⲟⲛ ⲡⲉ ⲙ̄ⲡϩⲏⲧ ⲛ̄ⲛⲉⲛⲉⲣⲏⲩ ⲉⲛⲥⲱⲕ ⲙ̄ⲙⲟⲟⲩ ⲉⲡⲁϩⲟⲩ ϩⲛ̄ⲟⲩⲙⲛ̄ⲧϭⲱⲃ · ⲁⲩⲱ ⲧⲁⲓ̈ ⲧⲉ ⲑⲉ ⲉⲧⲛ̄ⲛⲁ ⲉⲛⲛⲏⲩ ϩⲙ̄ⲡⲙⲉⲉⲩⲉ ⲙ̄ⲡⲉⲛϩⲏⲧ ⲉⲧϩⲟⲟⲩ ⲙⲛ̄ⲡϣⲉⲉⲓ ⲙ̄ⲡⲟⲛⲏⲣⲟⲛ :
</chapter>
<chapter n="08">
<p n="01">
ⲉⲧⲃⲉⲡⲁⲓ̈ ϭⲉ ⲛⲉⲥⲛⲏⲩ ⲙⲁⲣⲛ̄ⲥⲁϩⲱⲛ ⲉⲃⲟⲗ ⲛ̄ⲛⲉⲓ̈ϩⲃⲏⲩⲉ ⲉⲧⲥⲙⲟⲛⲧ̄ ⲁⲛ · ⲧⲛ̄ⲛⲁⲟⲩⲱ ⲅⲁⲣ ⲛ̄ⲧⲛ̄ⲣ̄ϩⲧⲏⲛ · ⲁⲩⲱ ⲛ̄ⲧⲛ̄ⲡⲱϩ ⲙ̄ⲡⲉⲛϩⲏⲧ ⲉⲙⲛ̄ⲡⲉⲧⲛⲁⲥⲱⲧⲙ̄ ⲉⲣⲟⲛ · 
</p>
<p n="02">
ⲉⲧⲓ ⲅⲁⲣ ⲕⲉⲕⲟⲩⲓ̈ ⲡⲉ . ⲉⲧⲓ ⲕⲉⲕⲟⲩⲓ̈ ⲡⲉ . ϭⲱϣⲧ̄ ⲉⲃⲟⲗ ϩⲏⲧⲥ̄ ⲛ̄ⲟⲩⲑⲗⲓⲯⲓⲥ , ⲉϫⲛ̄ⲟⲩⲑⲗⲓⲯⲓⲥ · ⲁⲩⲱ ⲉⲧⲓ ⲕⲉⲕⲟⲩⲓ̈ ⲡⲉ , ⲉⲧⲓ ⲕⲉⲕⲟⲩⲓ̈ ⲡⲉ . ϭⲱϣⲧ̄ ⲉⲃⲟⲗ ϩⲏⲧⲥ̄ ⲛ̄ⲟⲩϩⲉⲗⲡⲓⲥ ⲉϫⲛ̄ⲟⲩϩⲉⲗⲡⲓⲥ ·
</p>
<p n="03">
ⲏ ⲉⲛⲛⲁⲡⲱⲧ ⲉϩⲟⲩⲛ ⲉϩⲣⲁϥ ⲙ̄ⲡⲉⲧⲡⲏⲧ ⲉϩⲟⲩⲛ ⲉϩⲣⲁⲛ ⲛ̄ⲥⲛⲏⲩ . ⲛⲁⲙⲉ ⲙⲟⲅⲓⲥ ⲛ̄ⲧⲛ̄ⲁⲅⲱⲛⲓⲍⲉ ϩⲛ̄ⲧⲉⲛϭⲟⲙ ⲧⲏⲣⲥ̄ ϣⲁⲛⲧⲛ̄ⲣ̄ⲃⲟⲗ · ⲉϣⲱⲡⲉ ⲟⲩⲛ̄ϭⲟⲙ ⲙ̄ⲙⲱⲧⲛ̄ ⲉϥⲓ ⲉϩⲣⲁⲓ̈ ϩⲁϩⲉⲛⲕⲟⲗⲁⲥⲓⲥ ⲙⲛ̄ⲟⲩⲕⲱϩⲧ̄ ⲉⲙⲉϥⲱϣⲙ̄ · ⲙⲛ̄ⲟⲩϥⲛ̄ⲧ ⲉⲙⲉϥⲛ̄ⲕⲟⲧⲕ̄ . ⲛ̄ⲧⲱⲧⲛ̄ ⲉⲧⲥⲟⲟⲩⲛ · ⲁⲛⲟⲛ ⲙⲛ̄ϭⲟⲙ ⲙ̄ⲙⲟⲛ :
</p>
<p n="04">
ⲡⲛⲟⲩⲧⲉ ϭⲉ ⲁⲩⲱ ⲡⲉⲛϫⲟⲉⲓⲥ ⲓ̄ⲥ̄ ⲡϣⲁⲛϩⲧⲏϥ ⲛ̄ⲛⲁⲏⲧ · ⲉϥⲛⲁ ⲛ̄ⲧⲉⲛⲙⲛ̄ⲧⲉⲃⲓⲏⲛ · ⲙⲛ̄ⲧⲉⲛⲙⲛ̄ⲧⲧⲁⲗⲁⲓⲡⲱⲣⲟⲥ · ⲁⲩⲱ ⲉϥⲉϣⲛ̄ϩⲧⲏϥ ϩⲁⲧⲉⲛⲙⲛ̄ⲧϩⲏⲕⲉ · ⲙⲛ̄ⲧⲉⲛⲙⲛ̄ⲧϭⲱⲃ · ⲛⲓⲙ ⲅⲁⲣ ⲡⲉ ⲡⲕⲉⲛⲟⲩⲧⲉ ⲛ̄ⲃⲗ̄ⲗⲁϥ ⲉϥϥⲓ ⲙ̄ⲙⲁⲩ ⲛ̄ⲛ̄ⲁⲛⲟⲙⲓⲁ ⲁⲩⲱ ⲉϥⲱⲃϣ̄ ⲙ̄ⲙⲟϥ ⲉⲛⲙⲛ̄ⲧϣⲁϥⲧⲉ ⲛ̄ⲛ̄ⲥⲉⲉⲡⲉ ⲛ̄ⲧⲉϥⲕⲗⲏⲣⲟⲛⲟⲙⲓⲁ :
</p>
<p n="05">
ⲉⲧⲃⲉⲡⲁⲓ̈ ⲕⲁⲧⲁⲑⲉ ⲉⲛⲧⲁⲩϫⲟⲟⲥ , ⲁⲙⲏⲉⲓⲧⲛ̄ ⲛ̄ⲧⲛ̄ⲡⲁϩⲧⲛ̄ ⲛ̄ⲧⲛ̄ⲟⲩⲱϣⲧ̄ ⲛⲁϥ ⲛ̄ⲧⲛ̄ⲣⲓⲙⲉ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡϫⲟⲉⲓⲥ ⲡⲉⲛⲧⲁϥⲧⲁⲙⲓⲟⲛ ϫⲉⲛ̄ⲧⲟϥ ⲡⲉ ⲡⲉⲛⲛⲟⲩⲧⲉ , ⲁⲩⲱ ⲁⲛⲟⲛ ⲁⲛⲟⲛ ⲡⲉϥⲗⲁⲟⲥ ⲁⲩⲱ ⲛⲉⲥⲟⲟⲩ ⲛ̄ⲧⲉϥϭⲓϫ · ⲁⲛⲟⲛ ⲅⲁⲣ ⲁⲛⲟⲛ ⲡⲉϥⲧⲁⲙⲓⲟ ⲉⲁϥⲥⲟⲧⲛ̄ ϩⲙ̄ⲡⲉⲭ̄ⲥ̄ ⲓ̄ⲥ̄ ⲉϫⲛ̄ϩⲉⲛϩⲃⲏⲟⲩⲉ ⲉⲛⲁⲛⲟⲩⲟⲩ , ⲛⲁⲓ̈ ⲉⲛⲧⲁⲡⲛⲟⲩⲧⲉ ϣⲣⲡ̄ⲥⲃ̄ⲧⲱⲧⲟⲩ , ϫⲉⲕⲁⲥ ⲉⲛⲉⲙⲟⲟϣⲉ ϩⲣⲁⲓ̈ ⲛ̄ϩⲏⲧⲟⲩ :
</chapter>
<chapter n="09">
<p n="01">
ⲧⲉⲛⲟⲩ ϭⲉ ⲛⲉⲥⲛⲏⲩ ⲙⲁⲣⲛ̄ⲥⲁϩⲱⲛ ⲉⲃⲟⲗ ⲛ̄ⲛⲓⲙⲓϣⲉ ⲙⲛ̄ⲛⲓϯⲧⲱⲛ ⲙⲛ̄ⲛⲓⲙⲟⲥⲧⲉ ⲉⲡϫⲓⲛϫⲏ · ⲛ̄ⲥⲉϯϩⲏⲩ ⲅⲁⲣ ⲁⲛ , ⲁⲩⲱ ⲥⲉϣⲟⲩⲉⲓⲧ · ⲙⲏⲡⲟⲧⲉ ⲛ̄ⲥⲉϫⲟⲟⲥ ⲛⲁⲛ ϩⲱⲱⲛ ϫⲉϩⲉⲛⲉⲃⲟⲗ ⲧⲱⲛ ⲛⲉ ⲛⲓⲡⲟⲗⲉⲙⲟⲥ ⲙⲛ̄ⲛⲓⲙⲓϣⲉ ⲉⲧⲛ̄ϩⲏⲧⲧⲏⲩⲧⲛ̄ · ⲙⲏ ⲛ̄ϩⲉⲛⲉⲃⲟⲗ ⲁⲛ ⲛⲉ ϩⲛ̄ⲛⲉⲧⲛ̄ϩⲏⲇⲟⲛⲏ ⲛⲁⲓ̈ ⲉⲧⲥⲧⲣⲁⲧⲉⲩⲉ ϩⲛ̄ⲛⲉⲧⲛ̄ⲙⲉⲗⲟⲥ · ⲧⲉⲧⲛ̄ⲉⲡⲓⲑⲩⲙⲉⲓ . ⲁⲩⲱ ⲙⲛ̄ⲧⲏⲧⲛ̄ · ⲧⲉⲧⲛ̄ⲙⲓϣⲉ , ⲁⲩⲱ ⲧⲉⲧⲛ̄ⲣ̄ⲡⲟⲗⲉⲙⲟⲥ, ⲙ̄ⲙⲛ̄ⲧⲏⲣⲛ̄ ⲙ̄ⲙⲁⲩ ϫⲉⲛ̄ⲧⲉⲧⲛ̄ⲁⲓⲧⲉⲓ ⲁⲛ · ⲧⲉⲧⲛ̄ⲁⲓⲧⲉⲓ , ⲁⲩⲱ ⲛ̄ⲧⲉⲧⲛ̄ϫⲓ ⲁⲛ · ϫⲉⲧⲉⲧⲛ̄ⲁⲓⲧⲉⲓ ⲕⲁⲕⲱⲥ · ϫⲉⲕⲁⲥ ⲉⲧⲉⲧⲛⲉϫⲟⲟⲩ ⲉⲃⲟⲗ ϩⲛ̄ⲛⲉⲧⲛ̄ϩⲏⲇⲟⲛⲏ · 
</p>
<p n="02">
ⲙⲏⲡⲱⲥ ⲟⲛ ⲛ̄ⲥⲉϫⲟⲟⲥ ⲛⲁⲛ ⲙⲛ̄ⲛ̄ⲥⲁⲧⲣⲉⲩϯⲥⲃⲱ ⲛⲁⲛ ϫⲉⲡϫⲟⲉⲓⲥ ⲛⲉⲕⲃⲁⲗ ϭⲱϣⲧ̄ ⲉⲩⲡⲓⲥⲧⲓⲥ · ⲁⲕⲙⲁⲥⲧⲓⲅⲟⲩ ⲙ̄ⲙⲟⲟⲩ , ⲁⲩⲱ ⲙ̄ⲡⲟⲩⲙ̄ⲕⲁϩ · ⲁⲕⲟϫⲛⲟⲩ , ⲁⲩⲱ ⲙ̄ⲡⲟⲩⲟⲩⲱϣ ⲉϣⲱⲡ ⲉⲣⲟⲟⲩ ⲛ̄ⲧⲉⲥⲃⲱ · ⲁⲩⲧⲁϫⲣⲉⲛⲉⲩϩⲟ ⲉⲩϩⲟⲩⲉⲟⲩⲡⲉⲧⲣⲁ · ⲁⲩⲱ ⲙ̄ⲡⲛⲟⲩⲟⲩⲱϣ ⲉⲕⲧⲟⲟⲩ ·
</p>
<p n="03">
ⲁⲛⲟⲕ ϩⲱ ⲁⲓ̈ϫⲟⲟⲥ ϫⲉⲙⲉϣⲁⲕ ϩⲉⲛϩⲏⲕⲉ ⲛⲉ ⲉⲃⲟⲗ ϫⲉⲙ̄ⲡⲟⲩϭⲙ̄ϭⲟⲙ ϫⲉⲙ̄ⲡⲟⲩⲥⲟⲩⲛ̄ⲧⲉϩⲓⲏ ⲙ̄ⲡϫⲟⲉⲓⲥ ⲁⲩⲱ ⲡϩⲁⲡ ⲙ̄ⲡⲛⲟⲩⲧⲉ · ϯⲛⲁⲃⲱⲕ ⲇⲉ ⲛ̄ⲛⲁϩⲣⲛ̄ⲛⲉⲧⲉⲟⲩⲛ̄ϭⲟⲙ ⲙ̄ⲙⲟⲟⲩ , ⲧⲁϣⲁϫⲉ ⲛⲙ̄ⲙⲁⲩ , ϫⲉⲛ̄ⲧⲟⲟⲩ ⲁⲩⲥⲟⲩⲛ̄ⲧⲉϩⲓⲏ ⲙ̄ⲡϫⲟⲉⲓⲥ , ⲙⲛ̄ⲡϩⲁⲡ ⲙ̄ⲡⲛⲟⲩⲧⲉ ·
</p>
<p n="04">
ⲁⲩⲱ ⲉⲓⲥϩⲏⲏⲧⲉ ⲛ̄ⲧⲟⲟⲩ ϩⲓⲟⲩⲥⲟⲡ ⲁⲩⲟⲩⲱϣϥ̄ ⲙ̄ⲡⲛⲁϩⲃⲉϥ ⲁⲩⲱ ⲁⲩⲥⲱⲗⲡ ⲛ̄ϩⲉⲛⲙⲣ̄ⲣⲉ · ⲉⲧⲃⲉⲡⲁⲓ̈ ⲁϥϥⲱϭⲉ ⲉⲣⲟⲟⲩ ⲛ̄ϭⲓⲟⲩⲙⲟⲩⲓ̈ ⲉⲃⲟⲗ ϩⲙ̄ⲡⲙⲁ ⲛ̄ϣⲏⲛ ⲉⲧⲉⲡⲇⲓⲁⲃⲟⲗⲟⲥ ⲡⲉ · ⲁⲩⲱ ⲟⲩⲟⲩⲱⲛϣ̄ ⲁϥϥⲟⲧⲟⲩ ⲉⲃⲟⲗ ϣⲁϩⲣⲁⲓ̈ ⲉⲛⲉⲩⲏⲓ̈ : ⲁⲩⲱ ⲟⲩⲡⲁⲣⲇⲁⲗⲓⲥ ⲁⲥϩⲱⲣⲕ̄ ϩⲓⲣⲛ̄ⲛⲉⲩⲡⲟⲗⲉⲓⲥ · ⲟⲩⲟⲛ ⲛⲓⲙ ⲉⲧⲛⲏⲩ ⲉⲃⲟⲗ ⲛ̄ϩⲏⲧⲟⲩ ⲥⲉⲛⲁϭⲟⲡⲟⲩ ϫⲉⲁⲩⲧⲁϣⲟ ⲛ̄ⲛⲉⲩⲙⲛ̄ⲧϣⲁϥⲧⲉ · ⲁⲩϭⲙϭⲟⲙ ϩⲛ̄ⲛⲉⲩⲕⲧⲟ ⲉⲃⲟⲗ ⲉⲧⲉⲡⲇⲓⲁⲃⲟⲗⲟⲥ ⲇⲉ ⲟⲛ ⲡⲉ , ⲁⲩⲱ ⲡⲥⲁⲧⲁⲛⲁⲥ ⲙⲛ̄ⲛⲉϥⲇⲁⲓⲙⲱⲛ 
</p>
<p n="05">
ⲡⲁⲓ̈ ⲉⲛⲧⲁⲩϫⲟⲟⲥ ⲉⲧⲃⲏⲏⲧϥ̄ ϫⲉϥⲙⲟⲟϣⲉ ⲉϥⲗ̄ϩⲏⲙ ⲛ̄ⲑⲉ ⲛ̄ⲛⲓⲙⲟⲩⲓ̈ ⲉϥϣⲓⲛⲉ ⲛⲥⲁⲱⲙⲕ̄ ⲛ̄ⲛⲉⲛⲯⲩⲭⲏ ⲛ̄ⲧⲁⲗⲁⲓⲡⲱⲣⲟⲥ ϫⲉⲙ̄ⲡⲛ̄ⲟⲩⲁϩⲛ̄ⲛ̄ⲥⲁⲡⲛⲟⲩⲧⲉ ϩⲛ̄ⲟⲩⲥⲟⲟⲩⲧⲛ̄ ⲉⲧⲣⲉⲛⲥⲟⲩⲛ̄ⲧⲉϩⲓⲏ ⲙ̄ⲡϫⲟⲉⲓⲥ ⲙⲛ̄ⲡϩⲁⲡ ⲙ̄ⲡⲛⲟⲩⲧⲉ ·
</chapter>
<chapter n="10">
<p n="01">
ⲉⲧⲃⲉⲡⲁⲓ̈ ⲟⲛ ϣⲁϥϫⲟⲟⲥ ϫⲉⲁⲧⲡⲉ ϣⲧⲟⲣⲧⲣ̄ ⲉϫⲙ̄ⲡⲉⲓ̈ϩⲱⲃ ⲁⲩⲱ ⲁⲡⲕⲁϩ ⲥⲧⲱⲧ ⲉⲙⲁⲧⲉ ⲡⲉϫⲉⲡϫⲟⲉⲓⲥ · ϫⲉϩⲱⲃ ⲥⲛⲁⲩ ⲉⲩϩⲟⲟⲩ ⲁϥⲁⲁⲩ ⲛ̄ϭⲓⲡⲁⲗⲁⲟⲥ ⲁⲩⲕⲁⲁⲧ ⲛ̄ⲥⲱⲟⲩ ⲧⲡⲏⲅⲏ ⲙⲙⲟⲟⲩ ⲛⲱⲛϩ̄ ⲁⲩϣⲓⲕⲉ ⲛⲁⲩ ⲛ̄ϩⲉⲛϣⲏⲓ̈ ⲉⲩⲟⲩⲟϭⲡ̄ ⲉⲛⲥⲉⲛⲁϣⲁⲙⲁϩⲧⲉ ⲁⲛ ⲙ̄ⲡⲙⲟⲟⲩ · 
</p>
<p n="02">
ⲉⲧⲉⲡⲁⲓ̈ ⲡⲉ ϫⲉⲁⲛⲕⲱ ⲛ̄ⲥⲱⲛ ⲛ̄ⲧⲉⲥⲃⲱ ⲙ̄ⲙⲉ · ⲁⲩⲱ ⲁⲛⲟⲩⲁϩⲛ̄ ⲛ̄ⲥⲁⲧⲉⲛⲥⲃⲱ ⲙ̄ⲙⲓⲛ ⲙ̄ⲙⲟⲛ · ⲉⲧⲉⲛⲉⲛⲟⲩⲱϣⲛⲉ ⲙ̄ⲡⲟⲛⲏⲣⲟⲛ · ⲉⲃⲟⲗ ϫⲉⲙ̄ⲡⲛⲁⲙⲁϩⲧⲉ ⲙ̄ⲡⲉⲛϩⲏⲧ ⲉⲧⲛⲁⲛⲟⲩϥ ⲛ̄ⲧⲁⲣⲭⲏ ⲉⲛⲧⲁⲛⲉⲓ ⲉϩⲟⲩⲛ ⲙⲛ̄ⲧⲉⲛⲙⲛ̄ⲧⲣⲉϥϣⲡ̄ϩⲙⲟⲧ ⲙⲛ̄ⲡⲉⲛⲑⲃ̄ⲃⲓⲟ · ⲕⲁⲧⲁⲡⲉⲧⲥⲏϩ ϫⲉⲁⲛϭⲱⲡⲉ ⲅⲁⲣ ⲉⲡⲉⲭ̄ⲥ̄ , ⲉϣⲱⲡⲉ ⲉⲛϣⲁⲛⲁⲙⲁϩⲧⲉ ⲛ̄ⲧⲁⲣⲭⲏ ⲙ̄ⲡⲧⲁϫⲣⲟ ⲉⲥⲧⲁϫⲣⲏⲩ ϣⲁⲃⲟⲗ · 
</p>
<p n="03">
ϩⲙ̄ⲡⲁⲓ̈ ⲅⲁⲣ ⲉϣⲁϥϫⲟⲟⲥ ⲉϥϭⲛ̄ⲁⲣⲓⲕⲉ ⲉⲣⲟⲛ ϩⲙ̄ⲡⲧⲣⲉⲡⲉⲛϩⲏⲧ ϣⲓⲃⲉ ⲛⲧⲛ̄ⲣⲓⲕⲉ ⲉⲡⲡⲉⲑⲟⲟⲩ · ϫⲉⲁⲛⲟⲕ ⲇⲉ ⲁⲓ̈ⲧⲟϭⲉ ⲛ̄ⲟⲩⲃⲱ ⲛ̄ⲉⲗⲟⲟⲗⲉ ⲛ̄ϥⲁⲓ̈ⲟⲩⲧⲁϩ ⲧⲏⲣⲥ̄ ⲙ̄ⲙⲉ · ⲛ̄ⲁϣ ⲛ̄ϩⲉ ⲁⲣⲕⲧⲟ ⲉⲩⲥⲓϣⲉ ⲧⲃⲱ ⲛ̄ⲉⲗⲟⲟⲗⲉ ⲉⲛⲧⲁⲥⲣ̄ϣⲙⲙⲱ · 
</p>
<p n="04">
ⲁⲕⲙⲏⲛ ⲉϣⲁϥⲣ̄ⲡⲕⲉϫⲟⲟⲥ ϩⲛ̄ⲟⲩϭⲱⲛⲧ̄ ϫⲉⲉϣⲱⲡⲉ ⲉⲣϣⲁⲛⲉⲓⲁⲁⲧⲉ ⲉⲃⲟⲗ ϩⲛ̄ⲟⲩϩⲟⲥⲙ̄ ⲁⲩⲱ ⲛ̄ⲛ̄ⲧⲉⲧⲁϣⲟ ⲛⲉ ⲛ̄ⲟⲩⲥⲙ̄ⲣⲱϩⲉ · ⲁϫⲱϩⲙ̄ ⲉⲙⲁⲧⲉ ϩⲛ̄ⲟⲩϫⲓ ⲛ̄ϭⲟⲛⲥ̄ ⲙ̄ⲡⲁⲙ̄ⲧⲟ ⲉⲃⲟⲗ ⲡⲉϫⲉⲡϫⲟⲉⲓⲥ ·
</p>
<p n="05">
ⲉⲥⲉϣⲱⲡⲉ ϭⲉ ⲉⲧⲣⲉⲡϫⲟⲉⲓⲥ ⲧⲁⲁⲥ ⲛⲁⲛ ⲉⲧⲣⲉⲛϩⲁⲣⲉϩ ⲉⲣⲟⲛ ⲉⲡⲡⲉⲑⲟⲟⲩ ⲛ̄ⲧⲛ̄ⲣⲟⲉⲓⲥ ⲉⲛⲉϥⲉⲛⲧⲟⲗⲏ ⲙⲛ̄ⲛⲉⲥⲃⲟⲟⲩⲉ ⲛ̄ⲛⲉⲛⲉⲓⲟⲧⲉ · ϫⲉⲕⲁⲥ ⲉⲛⲉϭⲓⲛⲉ ⲛ̄ⲟⲩⲛⲁ · ⲁⲩⲱ ⲛ̄ⲧⲛ̄ϩⲉ ⲉⲩϩⲙⲟⲧ ⲉⲩⲟⲩⲟⲉⲓϣ ⲛⲁⲛ ⲛ̄ⲃⲟⲏⲑⲉⲓⲁ :
</book>
<book n="12" title="Reproofs and Monastic Rules">
ⲡϫⲟⲉⲓⲥ ⲁⲓ̈ⲉⲓⲣⲉ ⲙ̄ⲡⲉⲕⲙⲉⲉⲩⲉ ϩⲛ̄ⲧⲉⲑⲗⲓⲯⲓⲥ · ⲁⲧⲉⲕⲥⲃⲱ ϣⲱⲡⲉ ⲛⲁⲛ ϩⲛ̄ⲟⲩⲕⲟⲩⲓ̈ ⲛ̄ⲑⲗⲓⲯⲓⲥ · ⲁⲩⲱ ⲛ̄ⲑⲉ ⲛ̄ⲧⲉⲧϯⲛⲁⲁⲕⲉ ⲉⲧϩⲏⲛ ⲉϩⲟⲩⲛ ⲉⲙⲓⲥⲉ . ⲉⲁⲥϫⲓϣ<ⲕ>ⲁⲕ ⲉⲃⲟⲗ ⲉϫⲛ̄ⲧⲉⲥⲛⲁⲁⲕⲉ. ⲧⲁⲓ̈ⲧⲉ ⲑⲉ ⲉⲛⲧⲁⲛϣⲱⲡⲉ ⲙ̄ⲡⲉⲕⲙⲉⲣⲓⲧ . ⲉⲧⲃⲉⲧⲉⲕϩⲟⲧⲉ ⲡϫⲟⲉⲓⲥ. ⲁⲛⲱⲱ ⲁⲛϯⲛⲁⲁⲕⲉ · ⲁⲛⲙⲓⲥⲉ . ⲁⲕⲉⲓⲣⲉ ⲛ̄ⲟⲩⲡ̄ⲛ̄ⲁ̄ ⲛ̄ⲟⲩϫⲁⲓ̈ ϩⲣⲁⲓ̈ ϩⲓϫⲙ̄ⲡⲕⲁϩ · 
</chapter>
<chapter n="01">
<p n="01">
ϩⲁϩ ⲛ̄ϣⲁϫⲉ ⲛⲉⲥⲛⲏⲩ , ϩⲛ̄ϩⲁϩ ⲛ̄ⲥⲙⲟⲧ ⲉⲁⲡⲉⲛⲉⲓⲱⲧ ϫⲟⲟⲩ ϩⲛ̄ⲟⲩⲛⲟϭ ⲛ̄ⲙ̄ⲕⲁϩ , ⲛ̄ϩⲏⲧ · ⲉⲓⲧⲉ ϩⲛ̄ⲟⲩⲗⲩⲡⲏ . ⲙⲛ̄ⲟⲩϭⲱⲛⲧ̄ · ⲉⲓⲧⲉ ϩⲛ̄ⲟⲩⲥⲟⲡⲥ̄ , ⲙⲛ̄ⲟⲩⲥⲟⲗⲥⲗ̄ · ⲉⲓⲧⲉ ϩⲛ̄ϩⲉⲛⲥⲙⲟⲩ . ⲙⲛ̄ϩⲉⲛⲥⲁϩⲟⲩ · ⲉϥⲟⲩⲱϣ ⲉⲧⲣⲉⲛⲣ̄ⲃⲟⲗ ⲉⲡϩⲁⲡ ⲙ̄ⲡⲛⲟⲩⲧⲉ , ⲁⲩⲱ ⲛ̄ⲧⲛ̄ⲛⲟⲩϩⲙ̄ ⲉⲧⲟⲣⲅⲏ ⲉⲧⲛⲁϭⲱⲗⲡ̄ ⲉⲃⲟⲗ ϩⲛ̄ⲧⲡⲉ ϫⲉⲁⲛⲟⲛ ⲛⲉϥϣⲏⲣⲉ . ⲁⲩⲱ ⲁⲛⲟⲛ ⲡⲧⲁⲙⲓⲟ ⲛ̄ⲛ̄ϭⲓϫ ⲙ̄ⲡⲛⲟⲩⲧⲉ . ⲁⲛⲟⲛ ⲇⲉ ⲙ̄ⲡⲛ̄ⲁⲓⲥⲑⲁⲛⲉ ⲟⲩⲧⲉ ⲙ̄ⲡⲛ̄ϣⲱⲡ ⲉⲣⲟⲛ ⲛ̄ⲛⲉϥⲥⲃⲟⲟⲩⲉ ⲉⲧⲣⲉⲛⲟⲩϫⲁⲓ̈ : ⲉⲧⲃⲉⲡⲁⲓ̈ ⲟⲩⲟⲓ̈ ⲛ̄ⲛⲉⲧⲟ ⲛ̄ⲁⲧⲥⲱⲧⲙ̄ ϩⲣⲁⲓ̈ ⲛ̄ϩⲏⲧⲛ̄ ⲁⲩⲱ ⲉⲧⲙⲟⲥⲧⲉ ⲙ̄ⲡ̄ⲡⲉⲧⲛⲁⲛⲟⲩϥ . ⲉⲧⲙⲉ ⲙ̄ⲡⲡⲉⲑⲟⲟⲩ · 
</p>
<p n="02">
ⲡⲁⲗⲓⲛ ⲟⲛ ⲛ̄ⲥⲉϭⲓⲛⲉ ⲛ̄ϩⲉⲛⲣⲉϥϫⲓⲟⲩⲉ ⲉⲩϣⲟϫⲡ̄ ϩⲣⲁⲓ̈ ⲛ̄ϩⲏⲧⲛ̄ · ⲡⲁⲗⲓⲛ ⲟⲛ ⲛ̄ⲥⲉⲥⲱⲧⲙ̄ ϫⲉⲁⲩϥⲓϩⲉⲛϩⲟⲉⲓⲧⲉ ⲛ̄ϫⲓⲟⲩⲉ ϩⲣⲁⲓ̈ ϩⲙ̄ⲡⲉⲓ̈ⲙⲁ · ⲏ ϩⲉⲛⲧⲟⲟⲩⲉ , ⲙⲛ̄ⲡⲉⲧⲟⲩⲛⲁϩⲉ ⲉⲣⲟϥ ⲉⲩϥⲓ ⲙ̄ⲙⲟⲟⲩ ⲉⲩⲃⲱⲕ · ⲁⲩⲱ ⲉⲩϯ ⲙ̄ⲙⲟⲟⲩ ⲛ̄ⲛⲉⲩⲕⲁⲧⲁⲥⲁⲣⲝ̄ ⲉⲛⲧⲁⲩⲃⲱⲕ ⲉⲃⲟⲗ ϩⲛ̄ⲛⲉⲓ̈ⲥⲩⲛⲁⲅⲱⲅⲏ . ⲏ ⲉⲁⲩⲡⲱⲧ ⲛ̄ⲥⲱⲟⲩ ⲉⲃⲟⲗ ⲛ̄ϩⲏⲧⲟⲩ ⲉⲧⲃⲉⲛⲉⲩϩⲃⲏⲩⲉ ⲙ̄ⲡⲟⲛⲏⲣⲟⲛ · 
</p>
<p n="03">
ⲡⲁⲗⲓⲛ ⲛ̄ⲥⲉϭⲓⲛⲉ ⲛ̄ϩⲟⲉⲓⲛⲉ ⲙ̄ⲡⲃⲟⲗ ⲙ̄ⲡⲥⲟⲃⲧ̄ ⲛ̄ϫⲓⲟⲩⲉ ⲉⲩϣⲁϫⲉ ⲙⲛ̄ⲛⲉⲩⲣⲱⲙⲉ ⲉⲧⲏⲡ ⲉⲣⲟⲟⲩ , ⲏ ⲛ̄ⲥⲉⲏⲡ ⲉⲣⲟⲟⲩ ⲁⲛ · ⲛⲁⲓ̈ ⲉⲛⲧⲁⲩⲃⲱⲕ ⲉⲃⲟⲗ ⲛ̄ϩⲏⲧⲛ̄ · ⲉⲙⲡⲟⲩϣⲓⲛⲉ ϩⲓⲣⲟⲩϩⲉ , ⲏ ϩⲛ̄ⲧⲉⲩϣⲏ · ⲏ ⲡⲛⲁⲩ ⲛ̄ϣⲱⲣⲡ̄ · ⲉⲙⲡⲟⲩⲣ̄ϩⲟⲧⲉ ϩⲏⲧϥ̄ ⲙ̄ⲡⲥⲁϩⲟⲩ ⲉⲧⲥⲏϩ ⲉⲧⲃⲉⲛⲉⲓ̈ϩⲃⲏⲩⲉ · ⲟⲩⲧⲉ ⲙ̄ⲡⲟⲩϣⲓⲡⲉ ϩⲏⲧⲥ̄ ⲛ̄ⲧⲉⲛⲧⲟⲗⲏ · 
</chapter>
<chapter n="02">
<p n="01">
ⲱ ⲑⲉⲗⲡⲓⲥ ⲛ̄ⲛⲉⲧⲉⲓⲣⲉ ⲛ̄ⲛⲉⲓ̈ϩⲃⲏⲩⲉ · ⲁⲩⲱ ⲉⲧϫⲓⲟⲩⲉ ϩⲛ̄ⲗⲁⲁⲩ ⲛ̄ϩⲛⲟ ⲁⲩⲱ ϩⲛ̄ⲗⲁⲁⲩ ⲙ̄ⲙⲁ ⲥϩⲟⲩⲟⲣⲧ̄ ⲁⲩⲱ ⲥⲉⲣ̄ϩⲟⲩⲉⲥⲏϣ ⲁⲩⲱ ⲥⲉⲧⲥ̄ⲧⲏⲩ ⲉⲃⲟⲗ ⲛ̄ⲛⲁϩⲣⲙ̄ⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ ·
</p>
<p n="02">
ⲙ̄ⲡⲟⲛⲏⲣⲟⲥ ⲛ̄ⲣⲱⲙⲉ ⲛⲁⲙⲉ ⲁⲩⲱ ⲛ̄ϣⲏⲣⲉ ⲙ̄ⲡⲇⲓⲁⲃⲟⲗⲟⲥ , ⲛ̄ϫⲁϫⲉ ⲛ̄ⲧⲇⲓⲕⲁⲓⲟⲥⲩⲛⲏ · ⲛⲁⲓ̈ ⲉⲧϭⲱⲱⲙⲉ ⲛ̄ⲛⲉⲧⲥⲟⲩⲧⲱⲛ ϩⲛ̄ⲛⲉⲩϩⲃⲏⲩⲉ ⲛ̄ⲕⲣⲟϥ ⲁⲩⲱ ⲛ̄ϣⲏⲣⲉ ⲛ̄ⲁⲡⲟⲥⲧⲁⲧⲏⲥ ⲉⲧϯϣⲓⲡⲉ ⲛ̄ⲛⲉⲧⲉⲙⲛ̄ⲧⲁⲩ ⲁⲩⲱ ⲉⲧⲥⲱϣ ⲛ̄ⲧⲉⲛⲧⲟⲗⲏ ⲙ̄ⲡⲛⲟⲩⲧⲉ ·
</p>
<p n="03">
ⲉⲧⲃⲉⲡⲁⲓ̈ ⲧⲉⲧⲛ̄ⲥϩⲟⲩⲟⲣⲧ̄ ⲉⲡⲉϩⲟⲩⲟ · ⲉⲥⲧⲱⲛ ⲧⲙⲛ̄ⲧⲣⲙ̄ϩⲉ ⲉⲧϩⲙ̄ⲡⲉⲛⲙⲁ ⲉⲛⲧⲛ̄ⲥⲟⲟⲩⲛ ⲁⲛ ⲛ̄ⲛⲉⲓ̈ϩⲃⲏⲩⲉ ϩⲁⲑⲏ ⲙ̄ⲡⲟⲟⲩ . 
</p>
<p n="04">
ⲛ̄ⲑⲉ ⲉⲧⲟⲩⲥϩⲟⲩⲟⲣⲧ̄ ⲛ̄ϭⲓⲛⲉⲧⲛⲁϥⲓⲗⲁⲁⲩ ⲛ̄ϩⲛⲟ ⲛ̄ϫⲓⲟⲩⲉ ϩⲛ̄ⲗⲁⲁⲩ ⲙ̄ⲙⲁ ϩⲛ̄ⲛⲁⲓ̈ⲥⲩⲛⲁⲅⲱⲅⲏ ϫⲓⲛⲟⲩϩⲱⲥ ϣⲁⲟⲩⲙⲟⲩⲥ ⲛ̄ⲧⲟⲟⲩ · ⲙⲁⲗⲓⲥⲧⲁ ⲟⲩϩⲟⲉⲓⲧⲉ ⲙⲛ̄ⲟⲩⲡⲣⲏϣ , ⲏ ⲟⲩⲕⲗⲁϥⲧ̄ · ⲙⲛ̄ⲟⲩⲧⲟⲟⲩⲉ · ⲏ ϭⲉⲗⲁⲁⲩ ⲛϩⲛⲟ ⲉⲡⲧⲏⲣϥ̄ · ⲥⲉⲣ̄ϩⲟⲩⲉⲥϩⲟⲩⲟⲣⲧ̄ ⲟⲛ ⲛ̄ϭⲓⲛⲉⲧⲛⲁϯⲗⲁⲁⲩ ⲛ̄ⲣⲱⲙⲉ , ⲉⲓⲧⲉ ϩⲛ̄ⲧⲥⲩⲛⲁⲅⲱⲅⲏ ⲉⲓⲧⲉ ϭⲉⲗⲁⲁⲩ ⲛ̄ⲣⲱⲙⲉ ϩⲓⲃⲟⲗ ϩⲛ̄ⲛⲉⲛⲧⲁⲩⲃⲱⲕ ⲉⲃⲟⲗ ⲛ̄ϩⲏⲧⲛ̄ ·
</p>
<p n="05">
ⲁⲩⲱ ⲉⲣⲉⲛ̄ⲥⲁϩⲟⲩ ⲉⲛⲧⲁⲡⲉⲛⲉⲓⲱⲧ ϫⲟⲟⲩ ϩⲛ̄ⲛⲉϥⲉⲡⲓⲥⲧⲟⲗⲏ ⲧⲏⲣⲟⲩ ⲙⲛ̄ⲛⲉⲛⲧⲁⲩϫⲟⲟⲩ ⲧⲏⲣⲟⲩ ϩⲛ̄ⲛⲉⲅⲣⲁⲫⲏ ⲛⲁⲉⲓ ⲉϩⲣⲁⲓ̈ ⲉϫⲛ̄ⲟⲩⲟⲛ ⲛⲓⲙ ⲉⲧⲟ ⲛ̄ⲕⲣⲟϥ ⲁⲩⲱ ⲉⲧϫⲓⲟⲩⲉ ϩⲣⲁⲓ̈ ⲛ̄ϩⲏⲧⲛ̄ ϣⲁⲛⲧϥ̄ϥⲟⲧⲟⲩ ⲉⲃⲟⲗ ⲙⲛ̄ⲛⲉⲩϩⲓⲥⲉ ⲧⲏⲣⲟⲩ ⲛ̄ⲥⲉⲧⲙ̄ϯϩⲏⲩ ⲉⲗⲁⲁⲩ ⲛ̄ϩⲱⲃ ⲉⲩⲉⲓⲣⲉ ⲙ̄ⲙⲟϥ :
</p>
<p n="06">
ⲛ̄ϣⲏⲣⲉ ⲛ̄ⲕⲣⲟϥ ⲁⲩⲱ ⲉⲧϭⲟⲟⲙⲉ ⲛ̄ⲁⲑⲏⲧ ⲛⲁⲓ̈ ⲛⲉⲧⲉⲧⲛⲁⲧⲟⲩⲉⲓⲟⲟⲩ ⲙ̄ⲡϫⲟⲉⲓⲥ . ⲧⲁⲓ̈ ⲧⲉ ⲑⲉ ⲙ̄ⲡⲗⲁⲟⲥ ⲛ̄ⲥⲟϭ · ⲉⲧⲉⲛ̄ⲟⲩⲥⲁⲃⲉ ⲁⲛ ⲡⲉ · ⲛ̄ⲧⲉⲧⲛⲁⲣ̄ϩⲟⲧⲉ ⲁⲛ ϩⲏⲧϥ̄ ⲙ̄ⲡϫⲟⲉⲓⲥ · ⲏ ⲛ̄ⲧⲉⲧⲛⲁⲱⲗⲁϩ ⲁⲛ ⲙ̄ⲡⲉϥⲙ̄ⲧⲟ ⲉⲃⲟⲗ ·
</p>
<p n="07">
ϩⲙⲡⲁⲓ̈ ⲅⲁⲣ ⲉⲛⲧⲁⲩϫⲟⲟⲥ ϫⲉⲁⲡϩⲏⲧ ⲙ̄ⲡⲉⲓ̈ⲗⲁⲟⲥ ⲛ̄ϣⲟⲧ · ⲁⲩⲱ ⲁⲩⲱⲥⲕ̄ ⲉⲥⲱⲧⲙ̄ ϩⲛ̄ⲛⲉⲩⲙⲁⲁϫⲉ · ⲁⲩⲱ ⲁⲩϣⲧⲁⲙ ⲛ̄ⲛⲉⲩⲃⲁⲗ · ⲙⲏⲡⲱⲥ ⲛ̄ⲥⲉⲕⲧⲟⲟⲩ ⲛ̄ⲧⲉⲡⲛⲟⲩⲧⲉ ⲕⲱ ⲛⲁⲩ ⲉⲃⲟⲗ 
</p>
<p n="08">
ⲁⲩⲱ ⲟⲛ ϫⲉⲡⲉⲓ̈ⲗⲁⲟⲥ ⲇⲉ ⲛ̄ⲧⲟϥ ⲁⲩϩⲏⲧ ⲛ̄ⲁⲧⲥⲱⲧⲙ̄ ϣⲱⲡⲉ ⲛⲁϥ ⲁⲩⲱ ⲛ̄ⲁⲧⲛⲁϩⲧⲉ · ⲁⲩⲣⲓⲕⲉ ⲉⲃⲟⲗ ⲁⲩⲱ ⲁⲩⲃⲱⲕ ⲉⲙⲡⲟⲩϫⲟⲟⲥ ϩⲙ̄ⲡⲉⲩϩⲏⲧ ϫⲉⲙⲁⲣⲛ̄ⲣ̄ϩⲟⲧⲉϭⲉ ϩⲁⲑⲏ ⲙ̄ⲡϫⲟⲉⲓⲥ ⲡⲉⲛⲛⲟⲩⲧⲉ · ⲡⲉⲛⲧⲁϥⲁⲁⲛ ⲛ̄ⲙ̄ⲡϣⲁ ⲉⲧⲣⲉϥⲛ̄ⲧⲛ̄ ⲉϩⲟⲩⲛ ⲉⲧⲉⲓ̈ⲙⲛ̄ⲧⲣⲙ̄ϩⲉ ⲉⲛⲧⲛ̄ⲥⲟⲟⲩⲛ ⲙ̄ⲙⲟⲥ ⲁⲛ ·
</p>
<p n="09">
ⲉⲥⲉϯⲥⲃⲱ ⲛⲁⲛ ⲛ̄ϭⲓⲧⲉⲛⲙⲛ̄ⲧⲁⲧⲥⲱⲧⲙ̄ ⲁⲩⲱ ⲉⲥⲉϫⲡⲓⲟⲛ ⲛ̄ϭⲓⲧⲉⲛⲕⲁⲕⲓⲁ · ⲉⲓⲙⲉ ⲁⲩⲱ ⲛ̄ⲧⲉⲧⲛ̄ⲛⲁⲩ ϫⲉϥⲥⲁϣⲉ ⲛⲁⲛ ⲉⲧⲣⲉⲛⲕⲱ ⲛ̄ⲥⲱⲛ ⲛ̄ⲛ̄ⲉⲛⲧⲟⲗⲏ ⲙ̄ⲡⲛⲟⲩⲧⲉ ⲙⲛ̄ⲛⲉⲛⲉⲓⲟⲧⲉ ·
</chapter>
<chapter n="03">
<p n="01">
ⲟⲩⲟⲓ̈ ⲛⲁⲛ ϫⲉⲁⲛⲣ̄ⲛⲟⲃⲉ · ⲉⲧⲃⲉⲡⲁⲓ̈ ⲁⲡⲉⲛϩⲏⲧ ϣⲱⲡⲉ ⲉϥⲙⲟⲕϩ̄ · ⲉⲓ̈ⲛⲁϫⲟⲟⲥ ⲛⲏⲧⲛ̄ ϫⲉⲟⲩ · ⲡⲉⲧⲉⲧⲛ̄ϣⲓⲡⲉ ⲁⲛ · ϯϣⲓⲡⲉ ⲁⲛⲟⲕ ϩⲁⲣⲱⲧⲛ̄ · ⲡⲉⲧⲉⲧⲛ̄ⲣ̄ϩⲟⲧⲉ ⲁⲛ · ⲡⲙⲁ ϣⲟⲟⲡ ⲉⲧⲉⲧⲛⲁⲡⲱϩ ⲙ̄ⲡⲉⲧⲛ̄ϩⲏⲧ ⲙ̄ⲙⲁⲩ ⲉⲙⲛ̄ⲡⲉⲧⲛⲁⲥⲱⲧⲙ̄ ⲉⲣⲱⲧⲛ̄ · ⲟⲩⲧⲉ ⲉⲙⲙⲛ̄ⲡⲉⲧⲛⲁϥⲱⲧⲉ ⲛ̄ⲧⲉⲧⲛ̄ⲣⲙ̄ⲉⲓⲏ ⲉⲃⲟⲗ ϩⲛ̄ⲛⲉⲧⲛ̄ⲃⲁⲗ ·
</p>
<p n="02">
ⲛⲉⲥⲛⲏⲩ ⲛ̄ⲛⲟⲩϫ ⲛⲁⲙⲉ ⲁⲩⲱ ⲛ̄ⲕⲣⲟϥ ⲛ̄ⲣⲉϥϫⲓⲟⲩⲉ . ⲛ̄ⲁⲧⲥⲉⲓ · ⲛ̄ϣⲏⲣⲉ ⲛ̄ⲓ̈ⲟⲩⲇⲁⲥ ⲡⲉⲡⲣⲟⲇⲟⲧⲏⲥ · ⲛ̄ϫⲁϫⲉ ⲙ̄ⲡⲧⲃ̄ⲃⲟ ⲙⲛ̄ⲧⲙⲉ · ⲟⲩ ⲙⲟⲛⲟⲛ ϫⲉⲥⲉⲥϩⲟⲩⲟⲣⲧ̄ ⲛ̄ϭⲓⲛⲉⲧⲉⲓⲣⲉ ⲛ̄ⲛⲁⲓ̈ ⲛ̄ⲧⲉⲓ̈ⲙⲓⲛⲉ ⲙⲛ̄ⲛⲉⲩϩⲃⲏⲩⲉ · ⲁⲗⲗⲁ ⲥⲉ<ⲥ>ϩⲟⲩⲟⲣⲧ̄ ⲟⲛ ϩⲙ̄ⲡⲉⲩⲃⲱⲕ ⲉϩⲟⲩⲛ ⲙⲛ̄ⲡⲉⲩⲃⲱⲕ ⲉⲃⲟⲗ · ⲙⲛ̄ⲧⲉⲩⲙⲉⲗⲉⲧⲏ · ⲙⲛ̄ⲡⲉⲩϣⲗⲏⲗ · ⲛ̄ⲑⲉ ⲉⲧⲥⲏϩ ϫⲉⲙⲁⲣⲉⲡⲉⲩϣⲗⲏⲗ ϣⲱⲡⲉ ⲛⲁⲩ ⲉⲩⲛⲟⲃⲉ ·
</p>
<p n="03">
ⲉⲃⲟⲗ ϫⲉⲁⲩⲙⲉⲣⲉⲡⲥⲁϩⲟⲩ · ⲁϥⲉⲓ ⲛⲁⲩ · ⲙ̄ⲡⲟⲩⲟⲩⲉϣⲡⲉⲥⲙⲟⲩ · ⲁϥⲡⲱⲧ ⲉⲃⲟⲗ ⲙ̄ⲙⲟⲟⲩ · ⲁⲩϯⲡⲥⲁϩⲟⲩ ϩⲓⲱⲟⲩ ⲛ̄ⲑⲉ ⲛ̄ⲟⲩϩⲟⲉⲓⲧⲉ · ⲁϥⲃⲱⲕ ⲉϩⲟⲩⲛ ⲉⲛⲉⲩⲙⲁϩⲧ̄ ⲛ̄ⲑⲉ ⲛ̄ⲟⲩⲙⲟⲟⲩ · ⲁⲩⲱ ⲛ̄ⲑⲉ ⲛ̄ⲟⲩⲛⲉϩ ϩⲛ̄ⲛⲉⲩⲕⲉⲉⲥ ·
</p>
<p n="04">
ⲉⲣⲉⲡϫⲟⲉⲓⲥ ϥⲱⲧⲉ ⲉⲃⲟⲗ ⲛ̄ⲛ̄ⲣⲱⲙⲉ ⲛ̄ⲕⲣⲟϥ ⲉⲧⲉⲓⲣⲉ ⲛ̄ⲛⲁⲓ̈. ϣⲁⲛⲧⲟⲩⲑⲃ̄ⲃⲓⲟ ⲉⲃⲟⲗ ϩⲛ̄ⲛⲉϥⲥⲩⲛⲁⲅⲱⲅⲏ · ⲁⲩⲱ ⲛϥ̄ⲑⲗⲟⲟⲩ ⲉⲃⲟⲗ ⲛ̄ⲑⲉ ⲛ̄ϩⲉⲛ̄ϭⲗ̄ⲗⲙ̄ ⲙⲛ̄ϩⲉⲛⲣⲟⲟⲩⲉ ⲉⲣⲉⲡⲧⲏⲩ ϥⲓ ⲙ̄ⲙⲟⲟⲩ ⲉⲡⲟⲩⲉ · ⲉⲃⲟⲗ ϫⲉⲙ̄ⲡⲟⲩⲣ̄ⲡⲙⲉⲉⲩⲉ ⲉⲣ̄ⲧⲙⲉ ·
</p>
<p n="05">
ⲛ̄ⲑⲉ ⲅⲁⲣ ⲉⲛⲧⲁϥϫⲟⲟⲥ ϫⲉⲡϩⲟⲉⲓⲙ ⲛⲁϥⲓ ⲛ̄ⲛ̄ⲣⲉϥϫⲓ ⲛϭⲟⲛⲥ̄ ⲛ̄ⲧⲉⲓ̈ϩⲉ · ⲧⲁⲓ̈ ⲟⲛ ⲧⲉ ⲑⲉ ⲉⲧⲉⲣⲉⲡϩⲟⲉⲓⲙ ⲙⲛ̄ⲧⲟⲣⲅⲏ ⲙ̄ⲡϭⲱⲛⲧ̄ ⲙ̄ⲡⲛⲟⲩⲧⲉ ⲛⲁϥⲓ ⲛ̄ⲁⲥⲉⲃⲏⲥ ⲛⲓⲙ ⲛ̄ⲕⲣⲟϥ ⲉⲃⲟⲗ ϩⲛ̄ⲛⲉϥⲙⲁ ⲉⲧⲟⲩⲁⲁⲃ · ⲉⲓⲧⲉ ϩⲟⲟⲩⲧ ⲉⲓⲧⲉ ⲥϩⲓⲙⲉ ·
</p>
<p n="06">
ⲉⲧⲉⲧⲛ̄ⲛⲁ ⲟⲛ ⲉⲧⲱⲛ ⲛ̄ⲛⲁϩⲣⲁϥ . ⲏ ⲉⲧⲉⲧⲛⲁϩⲉⲡⲧⲏⲩⲧⲛ̄ ⲧϣⲛ ⲉⲧⲙ̄ⲧⲣⲉϥⲛⲁⲩ ⲉⲣⲱⲧⲛ̄ ϩⲛ̄ⲛⲉⲧⲛ̄ⲕⲣⲟϥ . ⲛ̄ⲑⲉ ⲉⲧⲉⲧⲛ̄ϩⲱⲡ ⲙ̄ⲙⲱⲧⲛ̄ ⲉⲛⲣⲱⲙⲉ ⲉⲧⲉⲧⲛ̄ϫⲱ ⲙ̄ⲙⲟⲥ ϩⲙ̄ⲡⲉⲧⲛ̄ϩⲏⲧ ⲛ̄ⲕⲁⲕⲉ ⲁⲩⲱ ⲉⲧⲟ ⲛ̄ϩⲃⲁ ϫⲉⲛⲓⲙ ⲡⲉⲧⲛⲁⲛⲁⲩ ⲉⲣⲟⲛ , ⲁⲩⲱ ⲛⲓⲙ ⲡⲉⲧⲛⲁⲉⲓⲙⲉ ⲉⲣⲟⲛ ⲉⲛⲉⲧⲛ̄ⲉⲓⲣⲉ ⲙ̄ⲙⲟⲟⲩ ⲁⲛⲟⲛ ·
</p>
<p n="07">
ⲙⲏ ⲛ̄ⲥⲉⲛⲁⲉⲓⲙⲉ ⲧⲏⲣⲟⲩ ⲁⲛ ⲛ̄ϭⲓⲉⲧⲣ̄ϩⲱⲃ ⲉⲧⲁⲛⲟⲙⲓⲁ · ϩⲙ̄ⲡⲧⲣⲉⲩⲣ̄ϩⲟⲧⲉ ϩⲙ̄ⲡⲙⲁ ⲉⲧⲉⲙⲛ̄ϩⲟⲧⲉ ⲛ̄ϩⲏⲧϥ̄ ⲉⲧⲃⲉⲛⲉⲩⲕⲣⲟϥ ⲙⲛ̄ⲛⲉⲩϩⲃⲏⲩⲉ ⲙ̄ⲡⲟⲛⲏⲣⲟⲛ . ⲛ̄ⲥⲉⲥⲟⲩⲛ̄ⲛⲉⲩⲙⲛ̄ⲧϣⲁϥⲧⲉ :
</p>
<p n="08">
ⲉⲧⲃⲉⲡⲁⲓ̈ ⲧⲉⲧⲛ̄ⲣⲱϣⲉ ⲙⲛ̄ⲡⲛⲟⲩⲧⲉ · ϫⲉⲁⲡⲉⲛⲉⲓⲱⲧ ⲃⲱⲕ ⲉⲣⲁⲧϥ̄ ⲙ̄ⲡⲉⲭ̄ⲥ̄ ⲉϥⲙⲟⲕϩ̄ ⲛ̄ϩⲏⲧ ⲉⲧⲃⲉⲛⲉⲓ̈ϩⲃⲏⲩⲉ ⲛ̄ⲧⲉⲓ̈ϩⲉ · ⲕⲁⲓ ⲅⲁⲣ ϥⲗⲩⲡⲉⲓ ⲟⲛ ⲉϫⲱⲛ ⲧⲉⲛⲟⲩ ϩⲙ̄ⲡⲙⲁ ⲉⲧϥ̄ⲙ̄ⲙⲁⲩ ⲉⲧⲃⲉⲛⲉⲛϩⲃⲏⲩⲉ ⲉⲧⲥⲙⲟⲛⲧ̄ ⲁⲛ :
</p>
<p n="09">
ⲡⲗⲏⲛ ϯⲛⲁϫⲟⲟⲥ ⲛ̄ⲧⲉⲓ̈ϩⲉ ϩⲛ̄ⲟⲩⲛⲟϭ ⲛ̄ⲁϣⲁϩⲟⲙ ⲙⲛ̄ⲟⲩⲗⲱϫϩ̄ ⲛ̄ϩⲏⲧ . ϫⲉⲉϣⲱⲡⲉ ⲉⲙⲡϥ̄ϫⲟⲟⲥ ⲉϩⲟⲩⲛ ⲉⲣⲟⲛ ϩⲛ̄ⲟⲩϭⲱⲛⲧ̄ ⲙⲛ̄ⲟⲩⲛⲟⲩϭⲥ̄ ⲙⲛ̄ⲟⲩⲟⲣⲅⲏ ϫⲉϫⲟⲟⲥ ⲛⲁⲩ ϫⲉⲥⲃ̄ⲧⲉⲧⲏⲩⲧⲛ̄ ϫⲉⲉⲓⲉⲥ ⲡⲁⲧϣⲉⲗⲉⲉⲧ ⲛⲏⲩ , ⲉϭⲙ̄ⲡⲉⲧⲛ̄ϣⲓⲛⲉ  , ⲡⲛⲟⲩⲧⲉ , ⲁⲩⲱ ⲡϣⲏⲣⲉ ⲙ̄ⲡⲛⲟⲩⲧⲉ · ⲉⲡⲉⲧⲥⲱⲧⲙ̄ ⲣⲓⲙⲉ ⲉϥⲛⲁⲩ ⲉⲑⲉ ⲉⲧϥ̄ ϭⲟⲛⲧ̄ ⲙ̄ⲙⲟⲥ ϩⲛ̄ⲟⲩⲛⲟϭ ⲛ̄ⲁⲡⲉⲓⲗⲏ ⲉϥⲣ̄ϩⲟⲧⲉ ϫⲉⲙⲏⲡⲱⲥ ⲛϥ̄ⲉⲓ ⲛϥ̄ϩⲉ ⲉⲣⲟⲛ ⲉⲛⲧⲛ̄ⲥⲃ̄ⲧⲱⲧ ⲁⲛ · ⲛϥ̄ϫⲟⲟⲥ ⲛ̄ⲟⲩⲁ ⲙ̄ⲙⲟⲛ , ⲏ ⲛ̄ϩⲟⲉⲓⲛⲉ ⲛ̄ϩⲏⲧⲛ̄ . ϫⲉⲡⲉϣⲃⲏⲣ ⲏ ⲛ̄ϣⲃⲉⲉⲣ ⲛ̄ⲁϣ ⲛ̄ϩⲉ ⲉⲁⲧⲉⲧⲛ̄ⲉⲓ ⲉϩⲟⲩⲛ ⲉⲡⲉⲓ̈ⲙⲁ ⲉⲙⲙⲛ̄ϩⲃⲥⲱ ⲙ̄ⲙⲁ ⲛ̄ϣⲉⲗⲉⲉⲧ ϩⲓⲱⲧⲧⲏⲩⲧⲛ̄ · 
</chapter>
<chapter n="04">
<p n="01">
ⲟⲩⲏⲣ ⲡⲉ ⲡⲉⲙⲕⲁϩ ⲛ̄ϩⲏⲧ ⲙⲛ̄ⲧⲗⲩⲡⲏ ⲙⲛ̄ⲡⲁϣⲁϩⲟⲛⲙ ⲙⲛ̄ⲡϣⲓⲡⲉ ⲉⲧⲛⲁⲧⲁϩⲟⲛ ⲙ̄ⲡⲛⲁⲩ ⲉⲧⲟⲩⲛⲁⲡⲱⲣϫ̄ ⲙ̄ⲙⲟⲛ ⲉⲃⲟⲗ ⲛ̄ⲛⲉⲥⲛⲏⲩ ⲉⲧⲟⲩⲁⲁⲃ ⲁⲩⲱ ⲉⲧⲟ ⲛ̄ⲣⲙ̄ϩⲉ ⲉⲃⲟⲗ ϩⲛ̄ϩⲱⲃ ⲛⲓⲙ ⲉⲑⲟⲟⲩ ⲉⲧⲟ ⲛ̄ⲟⲩϩⲏⲧ ⲛ̄ⲟⲩⲱⲧ ⲙⲛ̄ⲡⲛⲟⲩⲧⲉ ⲁⲩⲱ ⲙⲛ̄ⲛⲉⲛⲉⲓⲟⲧⲉ · ⲁⲩⲱ ⲉⲧⲙⲟⲟϣⲉ ϩⲛ̄ⲟⲩⲙⲛ̄ⲧⲃⲁⲗϩⲏⲧ ⲙⲛ̄ⲟⲩⲧⲁϫⲣⲟ · ⲙⲁⲗⲓⲥⲧⲁ ⲛϥ̄ϫⲟⲟⲥ ⲛⲁⲛ ϩⲛ̄ⲟⲩϣⲱⲱⲧ ⲉⲃⲟⲗ ϫⲉⲙⲟⲩⲣ ⲛ̄ⲛⲉⲩϭⲓϫ , ⲙⲛ̄ⲛⲉⲩⲟⲩⲉⲣⲏⲧⲉ, ⲛⲟϫⲟⲩ ⲉⲃⲟⲗ ⲉⲡⲕⲁⲕⲉ ⲉⲧϩⲓⲃⲟⲗ :
</p>
<p n="02">
ⲏ ⲟⲩⲏⲣ ⲡⲉ ⲡⲧⲱⲧ ⲛ̄ϩⲏⲧ ⲙⲛ̄ⲡⲣⲁϣⲉ ⲙⲛ̄ⲡⲥⲟⲗⲥⲗ̄ ⲉⲧⲛⲁⲧⲁϩⲉⲛⲉⲥⲛⲏⲩ ⲉⲧⲙⲟⲟϣⲉ ϩⲛ̄ⲟⲩⲧⲃ̄ⲃⲟ ⲙⲛ̄ⲟⲩⲙⲛ̄ⲧⲙⲉ ⲙⲛ̄ⲟⲩⲙⲛ̄ⲧⲥⲧⲙⲏⲧ ϩⲛ̄ϩⲱⲃ ⲛⲓⲙ · ⲙⲛ̄ⲟⲩⲇⲓⲕⲁⲓⲟⲥⲩⲛⲏ ⲙⲛ̄ⲟⲩⲑⲃ̄ⲃⲓⲟ , ⲉϥϣⲁⲛⲉⲓ ⲛ̄ϭⲓⲡⲣ̄ⲣⲟ ⲡϫⲟⲉⲓⲥ ⲙ̄ⲡⲉⲟⲟⲩ ⲓ̄ⲥ̄ ⲡϣⲏⲣⲉ ⲙ̄ⲡⲛⲟⲩⲧⲉ ⲛϥ̄ϫⲟⲟⲥ ⲛⲁⲩ ϫⲉⲁⲙⲏⲉⲓⲧⲛ̄ ⲛⲉⲧⲥⲙⲁⲙⲁⲁⲧ ⲛ̄ⲧⲉⲡⲁⲉⲓⲱⲧ . ⲛ̄ⲧⲉⲧⲛ̄ⲕⲗⲏⲣⲟⲛⲟⲙⲉⲓ ⲛ̄ⲧⲙⲛ̄ⲧⲉⲣⲟ ⲉⲛⲧⲁⲩⲥⲃ̄ⲧⲱⲧⲥ̄ ⲛⲏⲧⲛ̄ ϫⲓⲛⲧⲕⲁⲧⲁⲃⲟⲗⲏ ⲙ̄ⲡⲕⲟⲥⲙⲟⲥ · ⲁⲛⲟⲕ ϯⲛⲁⲥⲱⲧⲙ̄ ⲉⲛⲉⲧⲛ̄ϣⲁϫⲉ, ⲉϯⲙ̄ⲧⲟⲛ ⲛⲏⲧⲛ̄ . ⲉⲃⲟⲗ ϫⲉⲛⲟⲩⲓ̈ ϩⲱⲱⲧ ⲁⲧⲉⲧⲛ̄ⲥⲱⲧⲙ̄ ⲉⲣⲟⲟⲩ ·
</p>
<p n="03">
ⲏ ⲉϣⲱⲡⲉ ⲟⲛ ⲉⲙⲡϥ̄ϫⲟⲟⲥ ⲛ̄ⲕⲉⲥⲟⲡ ϩⲙ̄ⲡⲉⲓ̈ⲙ̄ⲕⲁϩ ⲛ̄ϩⲏⲧ ⲛ̄ⲟⲩⲱⲧ ⲙⲛ̄ⲧⲉⲓ̈ⲗⲩⲡⲏ ⲛ̄ⲟⲩⲱⲧ ϫⲉϣⲁⲛⲧⲉⲟⲩ ϣⲱⲡⲉ ⲉⲓ̈ⲉⲓⲣⲉ ⲛ̄ⲛⲓϩⲃⲏⲩⲉ ⲛ̄ϩⲏⲅⲉⲙⲱⲛ ⲏ ⲙ̄ⲙⲁⲧⲟⲉⲓ · ϥⲓⲛⲉⲓ̈ϭⲗ̄ⲗⲙ̄ ⲙⲛ̄ⲛⲓϩⲛⲁⲁⲩ ⲛ̄ⲥⲉϣⲣⲱ ⲉⲃⲟⲗ ϩⲛ̄ⲧⲙⲏⲧⲉ ⲙ̄ⲡⲉⲓ̈ⲙⲁ · ⲛ̄ⲧⲉⲧⲛ̄ⲕⲁⲑⲁⲣⲓⲍⲉ ⲙ̄ⲙⲟϥ . ⲉⲡⲉⲧⲥⲱⲧⲙ̄ ⲙⲟⲕϩ̄ ⲛ̄ϩⲏⲧ ⲉϥⲛⲁⲩ ⲉⲑⲉ ⲉⲧϥ̄ϭⲟⲛⲧ̄ ⲙ̄ⲙⲟⲥ · ⲉϥⲛⲟⲓ̈ ϫⲉⲟⲩⲛⲉ ⲛⲉϩⲛⲁⲁⲩ ⲉⲧϫⲁϩⲙ̄ ⲉⲧϥ̄ϣⲁϫⲉ ⲉⲣⲟⲟⲩ :
</chapter>
<chapter n="05">
<p n="01">
ⲉⲧⲃⲉⲡⲁⲓ̈ ⲟⲩⲟⲉⲓ ⲛ̄ⲛⲉⲧϣⲱⲡ ⲉⲣⲟⲟⲩ ⲛ̄ⲛⲉϩⲃⲏⲩⲉ ⲙ̄ⲡⲇⲓⲁⲃⲟⲗⲟⲥ . ⲉⲧⲕⲁⲧⲁⲫⲣⲟⲛⲉⲓ ⲛ̄ⲛⲉϩⲃⲏⲩⲉ ⲙ̄ⲡⲛⲟⲩⲧⲉ · ⲁⲩⲱ ⲉⲧⲱⲃϣ̄ ⲙ̄ⲙⲟⲟⲩ ⲉⲛⲉϥϣⲁϫⲉ , ⲉⲩⲧⲥ̄ⲧⲟ ⲉⲃⲟⲗ ⲛ̄ⲛⲉϥⲉⲛⲧⲟⲗⲏ ·
</p>
<p n="02">
ⲙⲏ ⲛⲉϩⲃⲏⲩⲉ ⲉ ⲁⲛ ⲙ̄ⲡⲇⲓⲁⲃⲟⲗⲟⲥ ⲛⲉ ϩⲉⲛϫⲓⲟⲩⲉ · ⲙⲛ̄ϩⲉⲛϭⲟⲗ · ⲙⲛ̄ϩⲉⲛϫⲱϩⲙ̄ · ⲙⲛ̄ϩⲉⲛⲥⲱⲱϥ · ⲙⲛ̄ϩⲉⲛⲙⲛ̄ⲧϫⲁϫⲉ · ⲙⲛ̄ϩⲉⲛⲕⲣⲟϥ . ⲙⲛ̄ϩⲉⲛϩⲏⲧ ⲛ̄ϣⲙ̄ⲙⲟ · ⲙⲛ̄ϩⲉⲛⲙⲛ̄ⲧⲣⲉϥϩⲓⲧⲉ ⲙ̄ⲡⲟⲩⲟⲉⲓϣ · ⲙⲛ̄ϩⲉⲛⲱⲗⲙ̄ ⲛ̄ϩⲟⲉⲓⲧⲉ ϩⲛ̄ϩⲉⲛⲡⲁⲑⲟⲥ · ⲙⲛ̄ϩⲉⲛⲣⲟϫⲣⲉϫ ⲉⲃⲟⲗ ⲛ̄ⲛⲉⲩⲟⲩⲉⲣⲏⲧⲉ · ⲙⲛ̄ⲡⲉⲩϩⲟ ⲉⲩⲟⲩⲱϣ ⲉⲧⲣⲉⲡⲉⲩϩⲟ ⲥⲁ ϩⲛ̄ⲧⲥⲁⲣⲝ̄ ·
</p>
<p n="03">
ⲉⲙⲡⲟⲩⲣ̄ⲡⲙⲉⲉⲩⲉ ⲙ̄ⲡϣⲁϫⲉ ⲉⲧⲥⲏϩ ϫⲉⲙ̄ⲡⲣ̄ϥⲓⲡⲣⲟⲟⲩϣ ⲛ̄ⲧⲉⲧⲛ̄ⲥⲁⲣⲝ̄ ⲉϩⲉⲛⲉⲡⲓⲑⲩⲙⲓⲁ · 
</p>
<p n="04">
ⲡⲙⲉⲉⲩⲉ ⲅⲁⲣ ⲛ̄ⲧⲥⲁⲣⲝ ⲟⲩⲙⲛ̄ⲧϫⲁϫⲉ ⲧⲉ ⲉⲡⲛⲟⲩⲧⲉ , ⲛⲥ̄ϩⲩⲡⲟⲧⲁⲥⲥⲉ ⲅⲁⲣ ⲁⲛ ⲙ̄ⲡⲛⲟⲙⲟⲥ ⲙ̄ⲡⲛⲟⲩⲧⲉ · ⲟⲩⲧⲉ ⲣⲱ ⲙ̄ⲙⲛ̄ϭⲟⲙ ⲙ̄ⲙⲟⲥ · ⲛⲉⲧϩⲛ̄ⲧⲥⲁⲣⲝ̄ ⲇⲉ ⲉⲧⲉⲓⲣⲉ ⲛ̄ⲛⲉⲓ̈ϩⲃⲏⲩⲉ ⲉⲑⲟⲟⲩ ⲉⲧⲟⲩⲉⲓⲣⲉ ⲙ̄ⲙⲟⲟⲩ ⲉϣⲗⲟϥ ⲡⲉ ϫⲟⲟⲩ ·
</p>
<p n="05">
ⲁⲩⲱ ⲟⲩⲟⲉⲓ ⲛⲁⲩ ϫⲉⲁϥϫⲟⲟⲥ ϫⲉⲛ̄ⲛⲉⲡⲁⲡ̄ⲛ̄ⲁ̄ ⲟⲩⲱϩ ϩⲛ̄ⲛⲓⲣⲱⲙⲉ ϣⲁⲉⲛⲉϩ ϫⲉϩⲉⲛⲥⲁⲣⲝ̄ ⲛⲉ · ⲡⲙⲁ ⲅⲁⲣ ⲉⲧⲉⲣⲉⲡⲉⲡ̄ⲛ̄ⲁ̄ ⲙ̄ⲡϫⲟⲉⲓⲥ ⲛ̄ϩⲏⲧϥ̄ . ⲉⲥⲙ̄ⲙⲁⲩ ⲛ̄ϭⲓⲧⲙⲛ̄ⲧⲣⲙ̄ϩⲉ ⲉⲃⲟⲗ ϩⲛ̄ϩⲱⲃ ⲛⲓⲙ ⲉⲑⲟⲟⲩ · ⲡⲙⲁ ⲇⲉ ϩⲱⲱϥ ⲉⲧⲉⲣⲉⲡⲉⲡ̄ⲛ̄ⲁ̄ ⲙ̄ⲡⲇⲓⲁⲃⲟⲗⲟⲥ ⲛ̄ϩⲏⲧϥ̄ . ⲉϥⲙ̄ⲙⲁⲩ ⲛ̄ϭⲓⲡⲟⲛⲏⲣⲟⲛ ⲛⲓⲙ ·
</p>
<p n="06">
ⲁⲩⲱ ⲛⲉⲧⲉⲓⲣⲉ ⲛ̄ⲛⲁⲓ̈ . ⲥⲉⲛⲁⲙⲟⲣⲟⲩ ϩⲛ̄ϩⲉⲛⲙⲉⲉⲩⲉ ⲛ̄ϫⲱϩⲙ̄ ⲛ̄ⲥⲉⲧⲙ̄ϭⲙ̄ϭⲟⲙ ⲉⲣ̄ⲃⲟⲗ · ϫⲉⲁⲡⲛⲟⲩⲧⲉ ⲥⲁϩⲱϥ ⲉⲃⲟⲗ ⲙ̄ⲙⲟⲟⲩ · ⲁⲩⲱ ⲥⲉⲛⲁϩⲉ ⲛ̄ⲥⲉⲧⲙ̄ⲉⲱϭⲙ̄ϭⲟⲙ ⲉⲧⲱⲟⲩⲛ · ⲁⲧⲁⲛⲟⲙⲓⲁ ⲅⲁⲣ ϭⲙ̄ϭⲟⲙ ⲉϩⲣⲁⲓ̈ ⲉϫⲱⲟⲩ ·
</p>
<p n="07">
ⲁⲩⲱ ⲁⲡⲛⲟⲩⲧⲉ ⲛⲟϫⲟⲩ ⲉⲃⲟⲗ ⲙ̄ⲙⲟϥ . ⲉⲃⲟⲗ ϫⲉⲙ̄ⲡⲟⲩⲥⲱⲧⲙ̄ ⲛ̄ⲥⲱϥ · ⲛ̄ⲑⲉ ⲉⲧⲥⲏϩ ϫⲉⲙ̄ⲡⲉⲡⲁⲟⲩⲱϣ ϣⲱⲡⲉ ⲉϫⲱⲕ ⲡⲉϫⲉⲡϫⲟⲉⲓⲥ ⲡⲉⲕⲛⲟⲩⲧⲉ · ϫⲉϫⲉⲓⲛⲉⲛⲉϩ ⲁⲕⲥⲱⲗⲡ̄ ⲛ̄ⲛⲉⲕⲥⲛⲁⲩϩ ⲁⲕϫⲟⲟⲥ ϫⲉⲛ̄ϯⲛⲁⲣ̄ϩⲙ̄ϩⲁⲗ ⲁⲛ :
</chapter>
<chapter n="06">
<p n="01">
ⲛ̄ⲧⲱⲧⲛ̄ ⲇⲉ ⲛⲉⲥⲛⲏⲩ ⲉⲧⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ ⲁⲩⲱ ⲉⲧⲙⲉ ⲙ̄ⲡⲧⲃ̄ⲃⲟ ⲙⲛ̄ⲧⲙⲉ . ⲛⲁⲓ̈ⲁⲧⲧⲏⲩⲧⲛ̄ · ⲡϫⲟⲉⲓⲥ ⲉϥⲉⲥⲙⲟⲩ ⲉⲣⲱⲧⲛ̄ · ⲁⲩⲱ ⲉϥⲉϩⲁⲣⲉϩ ⲉⲣⲱⲧⲛ̄ ⲉⲡ̄ⲡⲟⲛⲏⲣⲟⲥ · ⲁⲩⲱ ⲉϥⲉⲧⲟⲩϫⲉⲧⲏⲩⲧⲛ̄ ⲉϩⲟⲩⲛ ⲉⲧⲉϥⲙⲛ̄ⲧⲉⲣⲟ ⲉⲧϩⲛ̄ⲧⲡⲉ :
</p>
<p n="02">
ⲙ̄ⲡⲓⲟⲩⲟⲉⲓϣ ⲙⲉⲛ ϩⲁⲑⲏ ⲙ̄ⲡⲟⲟⲩ ⲉⲙⲡⲁⲧⲛ̄ⲉⲓ ⲉϩⲟⲩⲛ ⲉⲡⲓ̈ⲃⲓⲟⲥ , ⲁⲩⲱ ⲉⲙⲡⲁⲧⲛ̄ⲥⲟⲩⲛ̄ⲡⲛⲟⲩⲧⲉ , ⲉⲧⲣⲉⲛⲉⲓⲙⲉ ⲉⲡⲉⲧⲉϣϣⲉ · ⲛⲉⲛⲙⲟⲟϣⲉ ⲡⲉ ⲡⲟⲩⲁ ⲡⲟⲩⲁ ϩⲙ̄ⲡⲟⲩⲱϣ ⲙ̄ⲡⲉⲛϩⲏⲧ ⲉⲛⲉⲓⲣⲉ ⲛ̄ⲛ̄ⲟⲩⲱϣ ⲛ̄ⲧⲥⲁⲣⲝ̄ , ⲙⲛ̄ⲛⲉⲛⲙⲉⲉⲩⲉ · ⲁⲩⲱ ⲉⲛϣⲟⲟⲡ ⲫⲩϭⲉⲓ ⲛ̄ϣⲏⲣⲉ ⲛ̄ⲧⲟⲣⲅⲏ ⲛ̄ⲑⲉ ⲉⲧⲥⲏϩ · ⲉⲛⲙⲟⲟϣⲉ ϩⲛ̄ⲛ̄ϫⲱϩⲙ̄ · ⲙⲛ̄ⲛ̄ϫⲓⲟⲩⲉ · ⲙⲛ̄ⲛ̄ϭⲟⲗ · ⲙⲛ̄ⲛ̄ⲉⲡⲓⲑⲩⲙⲓⲁ ⲉⲙⲛ̄ⲡⲉⲧϯⲥⲃⲱ ⲛⲁⲛ ⲁⲩⲱ ⲉⲙⲛ̄ⲡⲉⲧⲛⲟⲩϣⲡ̄ ⲙ̄ⲙⲟⲛ ·
</p>
<p n="03">
ⲧⲉⲛⲟⲩ ⲇⲉ ⲉⲁⲛⲥⲟⲩⲛ̄ⲡⲛⲟⲩⲧⲉ · ⲛ̄ϩⲟⲩⲟ ⲇⲉ ⲉⲁⲡⲛⲟⲩⲧⲉ ⲥⲟⲩⲱⲛⲛ̄ · ⲁⲩⲱ ⲉⲁⲩϯⲥⲃⲱ ⲛⲁⲛ ⲉⲁⲩⲧⲥⲁⲃⲟⲛ ⲉⲡⲉϥⲛⲟⲙⲟⲥ , ⲙⲛ̄ⲛⲉϥⲉⲛⲧⲟⲗⲏ · ⲁⲩⲱ ⲉⲁⲛⲥⲟⲩⲛ̄ⲡⲙⲟⲩ ⲙⲛ̄ⲡⲱⲛϩ̄ · 
</p>
<p n="04">
ⲁⲩⲱ ⲟⲛ ⲁⲩⲧⲁⲙⲟⲛ ϫⲉⲉⲓⲥ ⲡⲉⲥⲙⲟⲩ . ⲙⲛ̄ⲡⲥⲁϩⲟⲩ · ⲁⲩⲱ ⲁⲩⲡⲁⲣⲁⲅⲅⲉⲓⲗⲉ ⲛⲁⲛ ϫⲉⲥⲱⲧⲡ̄ ⲛⲏⲧⲛ̄ ⲙ̄ⲡⲱⲛϩ̄ . ϫⲉⲉⲧⲉⲧⲛⲁⲱⲛϩ̄ ⲛ̄ⲁϣ ⲛ̄ϩⲉ ⲙⲛ̄ⲛ̄ⲥⲁⲧⲣⲉⲛⲥⲟⲩⲛ̄ⲡ̄ⲡⲉⲧⲛⲁⲛⲟⲩϥ . ⲙⲛ̄ⲡ̄ⲡⲉⲑⲟⲟⲩ ·
</p>
<p n="05">
ⲧⲛ̄ⲕⲱⲧⲉ ⲟⲛ ⲙ̄ⲙⲟⲛ ⲧⲛ̄ϭⲗⲟⲙⲗⲙ̄ · ϩⲛ̄ⲛⲉⲓ̈ϩⲃⲏⲩⲉ ⲉⲧϭⲟⲟⲙⲉ ⲉⲧⲉⲙⲛ̄ϩⲏⲩ ⲛ̄ϩⲏⲧⲟⲩ , ⲛ̄ⲥⲁⲟⲥⲉ · ⲁⲩⲱ ⲉⲛⲧⲟⲩⲛⲟⲥ ⲙ̄ⲡϭⲱⲛⲧ̄ ⲙ̄ⲡⲛⲟⲩⲧⲉ ⲉϩⲣⲁⲓ̈ ⲉϫⲱⲛ ⲙⲁⲩⲁⲁⲛ · ⲉⲧⲉⲛⲁⲓ̈ ⲛⲉ, ⲛ̄ϫⲱϩⲙ̄ · ⲙⲛ̄ⲛ̄ⲥⲱⲱϥ . ⲙⲛ̄ⲛ̄ϫⲓⲟⲩⲉ · ⲙⲛ̄ⲛ̄ϭⲟⲗ · ⲙⲛ̄ⲛ̄ⲟⲩⲱϣ ⲙ̄ⲡⲉⲛϩⲏⲧ ⲉⲧϫⲁϩⲙ̄ · ⲙⲛ̄ϩⲉⲛϩⲟⲉⲓⲧⲉ ⲉⲟⲗⲙⲟⲩ · ⲙⲛ̄ϩⲉⲛⲉⲓⲱ ⲉⲃⲟⲗ ⲕⲁⲕⲱⲥ . ⲙⲛ̄ⲛ̄ⲥⲁⲧⲣⲉⲩϯⲥⲃⲱ ⲇⲉ ⲛⲁⲛ ⲉⲧⲃⲉⲛⲁⲓ̈ ⲧⲏⲣⲟⲩ · ⲁⲩⲱ ⲛ̄ⲥⲉϩⲱⲛ ⲉⲧⲟⲟⲧⲛ̄ ⲉⲧⲙ̄ⲁⲁⲩ · ⲛ̄ⲧⲛ̄ϭⲗⲟⲙⲗⲙ̄ ⲇⲉ ⲟⲛ ⲛ̄ϩⲏⲧⲟⲩ · ⲛ̄ⲧⲛ̄ϩⲉ ·
</chapter>
<chapter n="07">
<p n="01">
ⲥⲉⲛⲁϫⲟⲟⲥ ⲛⲁⲛ ⲇⲓⲕⲁⲓⲱⲥ ϫⲉⲛⲁⲛⲟⲩⲥ ⲛⲏⲧⲛ̄ ⲙ̄ⲡⲉⲧⲛ̄ⲥⲟⲩⲛ̄ⲧⲉϩⲓⲏ ⲛ̄ⲧⲇⲓⲕⲁⲓⲟⲥⲩⲛⲏ ⲉϩⲟⲩⲉⲣⲟⲥ ⲉⲧⲣⲉⲧⲛ̄ⲥⲟⲩⲱⲛⲥ̄ ⲛ̄ⲧⲉⲧⲛ̄ⲕⲧⲉⲧⲏⲩⲧⲛ̄ ⲉⲡⲁϩⲟⲩ ⲉⲃⲟⲗ ϩⲛ̄ⲧⲉⲛⲧⲟⲗⲏ ⲉⲧⲟⲩⲁⲁⲃ ⲉⲛⲧⲁⲩⲧⲁⲁⲥ ⲉⲧⲟⲧⲧⲏⲩⲧⲛ̄ ·
</p>
<p n="02">
ⲁⲩⲱ ⲉⲩⲉϣⲱⲡⲉ ⲉⲩⲥϩⲟⲩⲟⲣⲧ̄ ⲙⲛ̄ⲛⲉⲩϩⲃⲏⲩⲉ ⲧⲏⲣⲟⲩ , ⲁⲩⲱ ⲉⲡϫⲓⲛϫⲏ ⲛⲁⲩⲧⲉ ⲧⲉⲩϩⲩⲡⲟⲛⲟⲙⲏ · ⲉⲩϩⲩⲡⲟⲙⲓⲛⲉ ⲅⲁⲣ ⲉϩⲉⲛⲉⲃⲁⲧⲉ ⲉⲩϣⲟⲩⲉⲓⲧ ⲙ̄ⲙⲁⲧⲉ ϩⲙ̄ⲡⲉⲓ̈ⲕⲟⲥⲙⲟⲥ · ⲙⲁⲗⲓⲥⲧⲁ ⲉⲁⲩⲧⲁⲙⲟⲟⲩ , ⲙ̄ⲡⲟⲩⲥⲱⲧⲙ̄ ·
</p>
<p n="03">
ⲁⲗⲗⲁ ⲉⲁⲩⲕⲧⲟⲟⲩ ⲛ̄ⲕⲉⲥⲟⲡ ⲉϩⲣⲁⲓ̈ ⲉⲡⲗⲟⲓ̈ϩⲉ ⲛ̄ⲑⲉ ⲛ̄ϩⲉⲛⲣⲓⲣ ⲙⲛ̄ϩⲉⲛⲟⲩϩⲟⲟⲣ ⲉϣⲁⲩⲕⲧⲟⲟⲩ ⲉⲛⲉⲩⲕⲁⲃⲟⲗ ⲛ̄ⲥⲉⲙⲉⲥⲧⲱⲟⲩ ⲉⲃⲟⲗ ϩⲓⲧⲙ̄ⲡⲛⲟⲩⲧⲉ ⲙⲛ̄ⲛⲣⲱⲙⲉ · ϫⲉⲁⲩⲕⲁⲑⲟⲧⲉ ⲙ̄ⲡⲛⲟⲩⲧⲉ ⲛ̄ⲥⲱⲟⲩ , ⲁⲩⲱ ⲙ̄ⲡⲟⲩⲣ̄ⲡⲙⲉⲉⲩⲉ ⲛ̄ⲧⲉⲩϩⲁⲏ : 
</p>
<p n="04">
ⲉⲧⲃⲉⲡⲁⲓ̈ ⲧⲛ̄ⲕⲱ ⲟⲛ ⲉϩⲣⲁⲓ̈ ⲙ̄ⲡⲉⲓ̈ⲕⲉϩⲱⲃ ⲉⲛⲙⲟⲩϣⲧ̄ ⲙ̄ⲙⲟⲛ ⲉⲛⲟⲩⲱϣ ⲉⲧⲣⲉⲟⲩⲥⲙⲓⲛⲉ ϣⲱⲡⲉ ⲛⲁⲛ , ⲁⲩⲱ ⲛ̄ⲧⲛ̄ϯϩⲏⲩ ⲙ̄ⲡⲉⲧⲛ̄ⲉⲓⲣⲉ ⲙ̄ⲙⲟϥ · ⲉⲓϣⲁϫⲉ ⲉⲛⲣⲉϥⲣ̄ⲉⲓⲟⲡⲉ · ϫⲉⲧⲟⲟⲩⲉ ⲛⲓⲙ ⲉⲩⲛⲁⲥⲙⲛ̄ⲧϥ̄ ⲁⲩⲱ ϩⲛⲟ ⲛⲓⲙ ⲉⲩⲛⲁⲧⲁⲙⲓⲟⲟⲩ · ⲉⲩⲛⲁⲧⲁⲁⲩ ⲛ̄ⲛ̄ⲣⲱⲙⲉ ⲉⲧⲧⲏϣ ⲉⲣⲟⲟⲩ · ϫⲉⲕⲁⲥ ϩⲛⲟ ⲛⲓⲙ ⲉⲁⲩⲧⲁⲁⲩ ⲛⲁⲩ · ⲧⲁⲣⲟⲩϣⲓⲛⲉ ⲛ̄ⲥⲱⲟⲩ ⲛ̄ⲧⲟⲟⲧⲟⲩ · ⲉⲓⲧⲉ ⲙⲟϫϩ̄ · ⲉⲓⲧⲉ ⲗⲱⲣⲉⲥ · ⲉⲓⲧⲉ ⲡⲉⲗⲙⲁ ⲛ̄ⲧⲟⲟⲩⲉ , ϫⲁⲕⲥ ⲉⲣⲉⲟⲩⲧⲱⲧ ⲛ̄ϩⲏⲧ ϣⲱⲡⲉ ⲛⲏⲧⲛ̄ ⲙⲛ̄ⲛⲉⲧⲛ̄ⲉⲣⲏⲩ ϩⲓⲟⲩⲥⲟⲡ ⲁⲩⲱ ⲛ̄ⲧⲉⲟⲩⲉⲓⲣⲏⲛⲏ ⲙⲛ̄ⲟⲩⲁⲅⲁⲡⲏ ϣⲱⲡⲉ ϩⲙ̄ⲡⲉⲧⲛ̄ϩⲏⲧ ⲉϩⲟⲩⲛ ⲉⲛⲉⲧⲛ̄ⲉⲣⲏⲩ · 
</p>
<p n="05">
ⲉⲛⲙ̄ⲡⲉⲓ̈ⲙⲁ ⲅⲁⲣ ⲉⲡⲁⲓ̈ · ⲁⲩⲱ ⲡⲁⲓ̈ ⲡⲉ ⲡⲟⲩⲱϣ ⲙ̄ⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ · ⲕⲁⲓ ⲅⲁⲣ ⲉⲛϥⲓⲣⲟⲟⲩϣ ⲁⲛ ϩⲁⲟⲩϣⲁⲁⲣ . ⲏ ⲟⲩⲧⲟⲟⲩⲉ ⲙ̄ⲙⲁⲧⲉ . ⲏ ϭⲉⲗⲁⲁⲩ ⲛ̄ϩⲛⲟ ⲛ̄ⲧⲉⲓ̈ϩⲉ · ⲁⲗⲗⲁ ⲉⲛϥⲓⲣⲟⲟⲩϣ ⲛ̄ϩⲟⲩⲟ ϩⲁⲧⲉⲛⲯⲩⲭⲏ ⲉⲧⲉⲙ̄ⲡⲕⲟⲥⲙⲟⲥ ⲧⲏⲣϥ̄ ⲙ̄ⲡϣⲁ ⲙ̄ⲙⲟⲥ ⲁⲛ · ⲁⲩⲱ ⲉⲛⲟⲩⲱϣ ⲉⲧⲣⲉⲡϫⲟⲉⲓⲥ ⲓ̄ⲥ̄ ϣⲛ̄ϩⲧⲏϥ ϩⲁⲣⲟⲛ ⲛ̄ⲧⲛ̄ϭⲛ̄ⲟⲩⲛⲁ ⲛ̄ⲛⲁϩⲣⲁϥ ⲙ̄ⲡⲛⲁⲩ ⲛ̄ⲧⲉⲛⲁⲛⲁⲅⲕⲏ ·
</chapter>
<chapter n="08">
<p n="01">
ⲟⲩ ⲙⲟⲛⲟⲛ ⲇⲉ ⲛⲁⲓ̈ · ⲁⲗⲗⲁ ⲛ̄ⲕⲉⲉⲓⲟⲡⲉ ⲧⲏⲣⲟⲩ ϣⲁϩⲣⲁⲓ̈ ⲉⲛϩⲁⲙϣⲉ , ⲙⲛ̄ⲛ̄ϩⲁⲙⲕⲗ̄ⲗⲉ , ⲁⲩⲱ ⲙ̄ⲡⲁⲧⲥⲉⲕⲱⲧ · ⲏ ⲛ̄ⲥⲁϩⲧ̄ϭⲟⲟⲩⲛⲉ · ⲏ ⲛ̄ⲥⲁϩⲧ̄ϩⲃⲟⲥ · ϣⲁϩⲣⲁⲓ̈ ⲉⲛⲉⲧϣⲱⲗⲕ̄ⲃⲓⲣ ⲙⲛ̄ⲛⲉⲧϫⲉⲗⲕ̄ϩⲟⲉⲓⲧⲉ · ⲙⲁⲗⲓⲥⲧⲁ ⲛⲉⲧⲥϩⲁⲓ̈ · ⲏ ⲛⲉⲧⲥⲙⲓⲛⲉ ⲛ̄ⲛ̄ϫⲱⲱⲙⲉ · ϣⲁϩⲣⲁⲓ̈ ⲉⲩⲕⲁⲥ ⲛ̄ⲛⲉⲩⲧⲁⲁϥ ⲛ̄ⲣⲱⲙⲉ ⲉⲓⲧⲉ ϩⲣⲁⲓ̈ ⲛ̄ϩⲏⲧⲛ̄ · ⲉⲓⲧⲉ ϩⲓⲃⲟⲗ ⲙⲛ̄ⲉⲓⲟⲡⲉ ⲛⲓⲙ ⲉⲩⲣ̄ϩⲱⲃ ⲉⲣⲟϥ ·
</p>
<p n="02">
ϩⲛⲟ ⲛⲓⲙ ⲉⲩⲛⲁⲥⲙⲛ̄ⲧϥ̄ ⲉⲩⲛⲁⲧⲁⲁⲩ ⲛ̄ⲛ̄ⲣⲱⲙⲉ ⲉⲧⲧⲏϣ ⲉⲣⲟⲟⲩ · ϫⲁⲕⲁⲥ ⲉⲩⲛⲁⲉⲓⲙⲉ ⲉϩⲱⲃ ⲛⲓⲙ ⲉⲧⲟⲩⲉⲓⲣⲉ ⲙ̄ⲙⲟⲟⲩ · ϫⲉⲛ̄ⲧⲟⲟⲩ ⲛⲉⲧⲛⲁϯⲗⲟⲅⲟⲥ ⲙ̄ⲡⲛⲟⲩⲧⲉ · ⲁⲩⲱ ⲛ̄ⲧⲟⲟⲩ ⲛⲉⲧⲉⲣⲉⲡⲉⲓⲱⲧ ⲛ̄ⲛⲉⲓ̈ⲥⲩⲛⲁⲅⲱⲅⲏ ⲛⲁϫⲛⲟⲩⲟⲩ ⲉϩⲛⲟ ⲛⲓⲙ ·
</p>
<p n="03">
ⲁⲩⲱ ⲛ̄ⲛⲉⲗⲁⲁⲩ ⲛ̄ⲣⲱⲙⲉ ϩⲛ̄ⲗⲁⲁⲩ ⲛ̄ⲉⲓⲟⲡⲉ ϯϩⲛⲟ ⲛ̄ⲣⲱⲙⲉ ⲁϫⲙ̄ⲡϩⲗ̄ⲗⲟ · ⲏ ⲁϫⲛ̄ⲛⲉⲧⲧⲏϣ ⲉⲣⲟⲟⲩ · ⲡⲉⲧⲛⲁϯϩⲛⲟ ⲛ̄ⲣⲱⲙⲉ ϩⲁⲣⲟϥ ⲙⲁⲩⲁⲁϥ . ⲉⲙⲡϥ̄ϣⲓⲛⲉ ⲏ ⲉⲙⲡⲟⲩϫⲟⲟⲥ ⲛⲁϥ . ϫⲓⲛⲟⲩⲙⲟⲩⲥ ϣⲁⲟⲩⲧⲟⲟⲩⲉ · ⲏ ⲟⲩⲙⲟϫϩ̄ · ⲏ ⲟⲩⲧⲏⲏⲃⲉ · ⲏ ⲟⲩⲉϫⲱ ⲛ̄ⲛ̄ⲥⲟⲩⲣⲉ ⲉⲃⲟⲗ · ⲏ ⲟⲩⲉⲓϥⲧ̄ · ⲏ ⲟⲩⲟϩⲥ̄ · ⲏ ⲟⲩⲧⲱⲣⲉ · ⲏ ⲟⲩⲕⲁⲗⲗⲏⲣⲉ · ⲏ ⲟⲩϣⲙⲟⲩ · ⲏ ⲟⲩⲧⲁⲣ ⲛ̄ⲕⲁⲗⲗⲏⲣⲉ ϩⲁⲡⲉϥϩⲧⲟⲣ ⲙⲁⲩⲁⲁϥ ϣⲁϩⲣⲁⲓ̈ ⲉⲗⲁⲁⲩ ⲛ̄ϩⲛⲟ ⲉⲡⲧⲏⲣϥ̄ · ⲏ ⲛ̄ⲥⲉϯ ⲛⲁⲩ ⲛ̄ϫⲓⲟⲩⲉ . ⲉⲩⲉϣⲱⲡⲉ ⲉⲩⲟ ⲛ̄ⲉⲛⲟⲭⲟⲥ ⲉⲧⲟⲣⲅⲏ ⲙ̄ⲡⲛⲟⲩⲧⲉ ⲉⲧⲛⲁⲉⲓ ⲉϩⲣⲁⲓ̈ ⲉϫⲛ̄ⲛ̄ⲣⲉϥⲣ̄ⲛⲟⲃⲉ ⲧⲏⲣⲟⲩ ϫⲉⲙ̄ⲡⲟⲩⲙⲉⲧⲁⲛⲟⲉⲓ : 
</p>
<p n="04">
ⲉⲧⲃⲉⲡⲁⲓ̈ ⲡⲉⲧⲛⲁⲟⲩⲱϩ ⲉⲧⲟⲟⲧϥ̄ ⲉⲣ̄ⲧⲉⲓ̈ⲃⲟⲧⲉ ⲛ̄ⲕⲉⲥⲟⲡ ⲉⲧⲉⲧⲁⲓ̈ⲧⲉ ⲉⲧⲣⲉⲩⲱⲗⲙ̄ ⲛ̄ⲛⲉⲩϩⲟⲉⲓⲧⲉ , ⲏ ⲛ̄ⲥⲉⲉⲓⲟⲟⲩ ⲉⲃⲟⲗ ⲕⲁⲕⲱⲥ ⲡⲁⲣⲁⲡϣⲓ · ⲏ ⲛ̄ⲥⲉϫⲓⲟⲩⲉ · ⲏ ⲛ̄ⲥⲉϫⲓϭⲟⲗ · ⲏ ⲛ̄ⲥⲉϫⲁϩⲙⲟⲩ ⲕⲁⲧⲁⲗⲁⲁⲩ ⲛ̄ⲥⲙⲟⲧ . ⲉⲩϣⲱⲡⲉ ⲉⲩⲥϩⲟⲩⲟⲣⲧ̄ ⲛ̄ⲛⲁϩⲣⲙ̄ⲡⲛⲟⲩⲧⲉ ⲙⲛ̄ⲛ̄ⲣⲱⲙⲉ ·ⲁⲩⲱ ⲉⲣⲉⲣⲱⲙⲉ ⲛⲓⲙ ⲉϥⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ ⲛⲁϫⲟⲟⲥ ϫⲉⲉϥⲉϣⲱⲡⲉ · 
</p>
<p n="05">
ⲉⲓⲥ ⲛⲁⲓ̈ⲁⲛϫⲟⲟⲩ ⲛ̄ⲧⲉⲓ̈ϩⲉ · ⲡⲉⲧⲛⲁⲥⲁϩⲱϥ ⲉⲃⲟⲗ ⲁⲛ ⲙⲛ̄ⲛ̄ⲥⲁⲛⲁⲓ̈ ϯⲙⲉⲉⲩⲉ ϫⲉⲛ̄ⲧⲉⲧⲛⲁϫⲓⲧⲱⲧ ⲛ̄ϩⲏⲧ ⲁⲛ · ⲁⲗⲗⲁ ⲥⲉⲛⲁⲉⲓⲣⲉ ⲙ̄ⲡⲟⲩⲁ ⲡⲟⲩⲁ ⲕⲁⲧⲁⲡⲉϥⲙ̄ⲡϣⲁ ·
</chapter>
<chapter n="09">
<p n="01">
ⲟⲩⲧⲉ ⲛ̄ⲛⲉⲣⲱⲙⲉ ⲃⲱⲕ ⲉⲡⲙⲁ ⲛ̄ⲛ̄ⲣⲱⲙⲉ ⲉⲧϣⲱⲛⲉ ⲉϭⲙ̄ⲡϣⲓⲛⲉ ⲛ̄ⲗⲁⲁⲩ ⲛ̄ⲣⲱⲙⲉ ⲉⲙⲡⲟⲩϣⲓⲛⲉ ⲛ̄ϣⲟⲣⲡ̄ · ⲏ ⲉⲙⲡⲟⲩϫⲟⲟⲩϥ ⲛ̄ϣⲱⲣⲡ̄ · ⲏ ⲙ̄ⲙⲉⲉⲣⲉ · ⲏ ϩⲓⲣⲟⲩϩⲉ · ⲙⲁⲗⲓⲥⲧⲁ ⲙⲛ̄ⲛ̄ⲥⲁⲧⲣⲉⲩⲉⲓ ⲉⲃⲟⲗ ⲙ̄ⲡⲟⲩⲱⲙ · ⲏ ϩⲛ̄ⲧⲉⲩϣⲏ · ⲡⲉⲧⲟⲩⲛⲁϭⲛ̄ⲧϥ̄ ⲙ̄ⲙⲁⲩ ϩⲛ̄ⲛⲟⲩⲛⲟⲟⲩⲉ ⲉⲧⲙ̄ⲙⲁⲩ · ⲉⲩⲛⲁⲉⲡⲓⲧⲓⲙⲁ ⲛⲁϥ ⲛ̄ⲑⲉ ⲙ̄ⲡⲉⲛⲧⲁϥⲣ̄ⲛⲟⲃⲉ ϩⲛ̄ⲟⲩⲛⲟϭ ⲛ̄ⲛⲟⲃⲉ ·
</p>
<p n="02">
ⲟⲩⲧⲉ ⲛ̄ⲛⲉⲣⲱⲙⲉ ⲧⲱϣ ⲉⲗⲁⲁⲩ ⲛ̄ⲣⲱⲙⲉ ⲉϥⲏⲡ ⲉⲣⲟϥ · ⲏ ⲉⲓⲱⲧ · ⲏ ϣⲏⲣⲉ · ⲏ ⲥⲟⲛ · ⲏ ⲗⲁⲁⲩ ⲛ̄ⲕⲁⲧⲁⲥⲁⲣⲝ̄ ⲛ̄ⲧⲁⲩ ⲕⲁⲧⲁⲛ̄ⲉⲛⲧⲟⲗⲏ ⲉⲛⲧⲁⲛⲉⲛⲉⲓⲟⲧⲉ ϩⲱⲛ ⲙ̄ⲙⲟⲟⲩ ⲉⲧⲟⲟⲧⲛ̄ · ⲉⲙⲡⲟⲩϫⲟⲟⲩⲥⲟⲩ ⲏ ⲉⲙⲡⲟⲩϣⲓⲛⲉ ·
</p>
<p n="03">
ⲟⲩⲧⲉ ⲛ̄ⲛⲉⲗⲁⲁⲩ ⲛ̄ⲣⲱⲙⲉ ϣⲁϫⲉ ⲛ̄ϩⲟⲩⲛ ⲙ̄ⲡⲙⲁ ⲛ̄ⲛ̄ⲣⲱⲙⲉ ⲉⲧϣⲱⲛⲉ ⲉⲩϩⲙⲟⲟⲥ ⲉⲩⲟⲩⲱⲙ · ⲏ ⲉⲩⲥⲱ ⲙ̄ⲡⲗⲉⲯⲉ ⲛ̄ⲭⲣⲉⲓⲁ · ⲁⲗⲗⲁ ⲉⲩⲛⲁⲥⲟⲟϥ ϩⲛ̄ⲟⲩⲉⲡⲓⲥⲧⲏⲙⲏ ⲙⲛ̄ⲟⲩϩⲟⲧⲉ ⲛ̄ⲧⲉⲡⲛⲟⲩⲧⲉ · ⲙⲏ ⲅⲁⲣ ⲉⲩϩⲓⲟⲩⲁ ⲣⲓⲥⲧⲟⲛ , ⲟⲩⲙⲁ ⲛ̄ⲥⲱ . ϫⲉⲉⲩⲛⲁⲣ̄ϩⲁϩ ⲛ̄ϣⲁϫⲉ ϩⲙ̄ⲡⲙⲁ ⲉⲧⲙ̄ⲙⲁⲩ ·
</p>
<p n="04">
ⲉⲥⲧⲱⲛ ⲧⲙⲛ̄ⲧⲣⲙ̄ⲛ̄ϩⲏⲧ · ⲉⲥⲧⲱⲛ ⲧⲉⲡⲓⲥⲧⲏⲙⲏ · ⲉⲥⲧⲱⲛ ⲑⲟⲧⲉ ⲙ̄ⲡⲛⲟⲩⲧⲉ · ϯⲣ̄ⲙⲛ̄ⲧⲣⲉ ⲛⲏⲧⲛ̄ ϫⲉⲟⲩⲛ̄ϩⲁϩ ⲉⲩⲣ̄ⲭⲣⲉⲓⲁ ⲉⲩⲱⲃϣ̄ ⲙ̄ⲙⲟⲟⲩ ⲉⲧⲃⲉⲑⲟⲧⲉ ⲙ̄ⲡⲛⲟⲩⲧⲉ· ⲁⲩⲱ ⲉⲩⲙⲉⲉⲩⲉ ⲉⲃⲟⲗ ⲉⲛⲙⲁ ⲛ̄ⲙ̄ⲧⲟⲛ ⲉⲧϩⲛ̄ⲧⲙⲛ̄ⲧⲉⲣⲟ ⲛ̄ⲙ̄ⲡⲏⲩⲉ ·
</p>
<p n="05">
ⲁⲩⲱ ⲟⲩⲛ̄ϩⲁϩ ⲉϣⲁⲩϣⲓⲛⲉ ⲛ̄ⲥⲁⲧⲉⲩⲭⲣⲉⲓⲁ ⲉⲧⲃⲉⲁⲛⲁⲅⲕⲏ ⲉⲩϫⲓ ⲙ̄ⲙⲟⲥ ϩⲛ̄ⲟⲩⲣⲓⲙⲉ ⲙⲛ̄ⲟⲩⲙ̄ⲕⲁϩ ⲛ̄ϩⲏⲧ . ⲉⲩⲙⲉⲉⲩⲉ ⲉⲃⲟⲗ ⲉⲛⲕⲟⲗⲁⲥⲓⲥ · ⲁⲩⲱ ⲉⲩⲉⲓⲣⲉ ⲙ̄ⲡⲙⲉⲉⲩⲉ ⲛ̄ⲛⲉⲥⲛⲏⲩ ⲉⲛⲧⲁⲩⲃⲱⲕ ⲉⲣⲁⲧϥ̄ ⲙ̄ⲡⲛⲟⲩⲧⲉ ⲉⲩⲁⲅⲱⲛⲓⲍⲉ ⲉⲙⲡⲟⲩϣⲓⲛⲉ ⲛ̄ⲥⲁϩⲱⲃ ⲛ̄ⲧⲉⲓ̇ϩⲉ · ⲛ̄ϩⲟⲩⲟ ⲇⲉ ⲉⲩⲉⲓⲣⲉ ⲙ̄ⲡⲙⲉⲉⲩⲉ ⲙ̄ⲡⲉⲧⲥⲏϩ . ϫⲉⲉⲃⲟⲗ ϩⲓⲧⲛ̄ϩⲁϩ ⲛ̄ⲑⲗⲓⲯⲉⲓⲥ , ⲉⲛⲛⲁⲃⲱⲕ ⲉϩⲟⲩⲛ ⲉⲧⲙⲛ̄ⲧⲉⲣⲟ ⲙ̄ⲡⲛⲟⲩⲧⲉ · 
</chapter>
<chapter n="10">
<p n="01">
ⲁⲛⲟⲛ ⲇⲉ ϩⲱⲱⲛ ⲙ̄ⲡⲱⲣ ⲉⲧⲣⲉⲛϣⲓⲛⲉ ⲛ̄ⲥⲁⲧⲉⲛⲭⲣⲉⲓⲁ ϩⲛ̄ⲟⲩⲙⲛ̄ⲧⲥⲁⲛⲕⲟⲧⲥ̄ ⲉⲛϫⲱ ⲙ̄ⲙⲟⲥ ϫⲉⲉⲛϣⲱⲛⲉ · ⲉⲛⲧⲛ̄ϣⲱⲛⲉ ⲁⲛ · ⲁⲗⲗⲁ ⲙⲁⲣⲛ̄ϣⲓⲛⲉ ⲛ̄ⲥⲁⲧⲉⲛⲭⲣⲉⲓⲁ ϩⲛ̄ⲟⲩⲙⲛ̄ⲧⲙⲉ ϩⲛ̄ⲟⲩϩⲟⲧⲉ ⲛ̄ⲧⲉⲡⲛⲟⲩⲧⲉ ·
</p>
<p n="02">
ⲁⲩⲱ ⲙ̄ⲡⲣ̄ⲧⲣⲉⲩⲁⲡⲁⲧⲁ ⲙ̄ⲙⲟⲛ ϩⲛ̄ⲟⲩⲥⲉⲓ ⲛ̄ϩⲏ ⲛ̄ⲧⲛ̄ϣⲓⲛⲉ ⲛ̄ⲣ̄ⲭⲣⲉⲓⲁ ⲁⲛ · ϫⲉⲛ̄ⲛⲉⲡⲛⲟⲩⲧⲉ ϭⲱⲛⲧ̄ ⲉⲣⲟⲛ , ⲛϥ̄ⲛⲟϫⲛ̄ ⲙⲛ̄ⲛⲉⲧⲣ̄ϩⲱⲃ ⲉⲧⲁⲛⲟⲙⲓⲁ · ⲛ̄ⲑⲉ ⲉⲧⲥⲏϩ ϫⲉⲛⲉⲧⲣⲓⲕⲉ ⲙ̄ⲙⲟⲟⲩ ⲉⲃⲟⲗ ⲉⲛⲓⲙⲛ̄ⲧⲥⲁⲛⲕⲟⲧⲥ̄ · ⲡϫⲟⲉⲓⲥ ⲛⲁⲛⲟϫⲟⲩ ⲙⲛ̄ⲛⲉⲧⲣ̄ϩⲱⲃ ⲉⲧⲁⲛⲟⲙⲓⲁ ·
</p>
<p n="03">
ⲡⲉⲧϣⲱⲛⲉ ⲅⲁⲣ ⲛⲁⲙⲉ · ⲛⲓⲙ ⲡⲉⲧⲕⲱⲗⲩⲉ ⲙ̄ⲙⲟϥ ⲉⲧⲣⲉϥϣⲓⲛⲉ ϩⲛ̄ⲟⲩⲙⲛ̄ⲧⲙⲉ . ⲏ ⲛⲓⲙ ⲡⲉⲧⲉⲣⲉⲡⲉϥϩⲏⲧ ⲛⲁϣϭⲱ ⲉϥϣⲁⲛⲛⲁⲩ ⲉⲡⲉⲧϣⲱⲛⲉ ⲕⲁⲗⲱⲥ ⲉϥϣⲁⲛⲣ̄ⲭⲣⲉⲓⲁ ·:ⲁⲩⲱ ⲛ̄ⲛⲉⲗⲁⲁⲩ ϩⲛ̄ⲛⲉⲧⲛⲁ ⲉϩⲟⲩⲛ ⲉⲙⲁⲩ ⲉⲧϣⲓⲛⲉ ⲛ̄ⲥⲁⲧⲉⲩⲭⲣⲉⲓⲁ ⲧⲱⲡⲉ ⲉⲃⲟⲗ ϩⲙ̄ⲡⲗⲉⲯⲉ ⲛ̄ⲭⲣⲉⲓⲁ ⲙ̄ⲡⲉⲧϩⲓⲧⲟⲩⲱϥ . ⲉⲧⲣⲉⲩϫⲟⲟⲥ ϩⲙ̄ⲡⲉⲩϩⲏⲧ ⲛⲁⲧⲥⲃⲱ ϫⲉⲡⲁⲓ̈ ⲛⲁⲛⲟⲩϥ ⲉϩⲟⲩⲉⲡⲱⲛ · ⲏ ϫⲉⲡⲁⲡⲁⲓ̈ ⲛⲁⲛⲟⲩϥ. ⲡⲁⲣⲁⲡⲁⲡⲁⲓ̈ ·
</p>
<p n="04">
ϫⲉⲛ̄ⲛⲉⲩⲣ̄ⲑⲉ ⲛ̄ⲛⲉⲧⲣ̄ϩⲙⲟⲧ ⲛ̄ⲛⲉⲩⲉⲣⲏⲩ · ⲁⲗⲗⲁ ⲡⲉⲧⲉⲣⲉⲡⲟⲩⲁ ⲡⲟⲩⲁ ⲛⲁϫⲓⲧϥ̄ . ⲉϥⲛⲁⲥⲟⲟϥ ϩⲛ̄ⲟⲩⲉⲡⲓⲥⲧⲏⲙⲏ · ⲟⲩⲧⲉ ⲛ̄ⲛⲉⲣⲱⲙⲉ ϫⲓϩⲣⲁϥ ϩⲙ̄ⲡⲙⲁ ⲉⲧⲙ̄ⲙⲁⲩ ·
</p>
<p n="05">
ⲡⲉⲧⲛⲁϣⲁϫⲉ ϩⲙ̄ⲡⲙⲁ ⲉⲧⲙ̄ⲙⲁⲩ ⲡⲃⲟⲗ ⲛ̄ⲑⲉ ⲉⲧⲉϣϣⲉ . ⲉⲩⲛⲁϫⲓⲉⲡⲓⲧⲓⲙⲓⲁ ⲕⲁⲧⲁⲛ̄ⲕⲱⲧ ⲛ̄ⲛⲉⲛⲉⲓⲟⲧⲉ ·
</p>
<p n="06">
ⲛ̄ⲑⲉ ⲅⲁⲣ ⲉⲧⲕⲏ ⲉϩⲣⲁⲓ̈ ϫⲉⲛ̄ⲛⲉⲣⲱⲙⲉ ϣⲁϫⲉ ϩⲙ̄ⲡⲙⲁ ⲛ̄ⲟⲩⲱⲙ ⲁⲗⲗⲁ ⲉⲩϣⲁⲛϣⲱⲱⲧ ⲛ̄ⲟⲩⲉⲓⲇⲟⲥ . ⲉⲩⲛⲁⲕⲱⲗϩ̄ ϩⲛ̄ⲟⲩⲉⲡⲓⲥⲧⲏⲙⲏ . ⲧⲁⲓ̈ ⲟⲛ ⲧⲉ ⲑⲉ ⲉⲧϣⲟⲟⲡ ϩⲙ̄ⲡⲙⲁ ⲉⲧⲙ̄ⲙⲁⲩ · ⲕⲁⲓ ⲅⲁⲣ ⲟⲩⲙⲁ ⲛ̄ⲟⲩϣⲙ ⲡⲉ ⲡⲁⲓ̈ · ⲟⲩⲙⲁ ⲛ̄ⲟⲩⲱⲙ ⲟⲛ ⲡⲉ ⲡⲓⲕⲉⲟⲩⲁ :
</chapter>
<chapter n="11">
<p n="01">
ⲉⲧⲃⲉⲡⲁⲓ̈ ϭⲉ ⲛⲉⲥⲛⲏⲩ ⲙⲁⲣⲛ̄ⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ · ⲡⲉⲧⲣ̄ϩⲟⲧⲉ ⲅⲁⲣ ϩⲏⲧϥ̄ ⲙ̄ⲡϫⲟⲉⲓⲥ . ϥⲛⲁϩⲁⲣⲉϩ ⲉⲣⲟϥ ⲉϩⲱⲃ ⲛⲓⲙ · ⲉⲣⲉⲡⲉⲧⲉⲛϥ̄ⲣ̄ϩⲟⲧⲉ ⲇⲉ ⲁⲛ ⲛⲁϣⲱⲡⲉ ϩⲛ̄ϩⲉⲛⲙⲁ ⲉⲙⲡϣⲁⲉⲛⲉϩ ϭⲓⲛⲉ ⲁⲛ ⲙ̄ⲡⲉϥϣⲓⲛⲉ ·
</p>
<p n="02">
ⲡⲁⲗⲓⲛ ⲟⲛ ⲛ̄ⲧⲛ̄ⲕⲁⲧⲁⲫⲣⲟⲛⲉⲓ ⲛ̄ⲛ̄ⲉⲛⲧⲟⲗⲏ ⲙ̄ⲡⲛⲟⲩⲧⲉ ⲉⲧⲃⲉⲛⲉⲛⲟⲩⲱϣ ⲛ̄ϩⲏⲧ : ⲏ ⲛ̄ⲥⲉϭⲓⲛⲉ ⲙ̄ⲙⲟⲛ ⲉⲛⲥⲱⲗⲡ̄ ⲛ̄ϩⲉⲛⲙ̄ⲣⲣⲉ ⲉⲁⲡⲛⲟⲩⲧⲉ ⲥⲟⲛⲧⲟⲩ ϩⲛ̄ⲧⲡⲉ ⲧⲣⲉⲩϣⲱⲡⲉ ϩⲓϫⲙ̄ⲡⲕⲁϩ ⲉⲃⲟⲗ ϩⲓⲧⲛ̄ⲛⲉⲛⲉⲓⲟⲧⲉ ·
</p>
<p n="03">
ⲛⲁⲓ̈ ϩⲉⲛⲉⲛⲧⲟⲗⲏ ⲛⲉ ⲉⲩⲛ̄ϩⲟⲧ ⲛ̄ⲛⲉⲧⲟⲩⲉϣⲡⲉⲩⲟⲩϫⲁⲓ̈ · ⲁⲩⲱ ϩⲉⲛⲉⲛⲧⲟⲗⲏ ⲛⲉ ⲛ̄ⲁⲧⲃⲟⲗⲟⲩ ⲉⲃⲟⲗ ⲛ̄ⲛⲉⲧⲙⲉ ⲙ̄ⲡⲱⲛϩ . ⲉⲁⲛⲉⲛⲉⲓⲟⲧⲉ ϩⲟⲛⲟⲩ ⲉⲧⲟⲟⲧⲛ̄ ϩⲛ̄ⲟⲩⲛⲟϭ ⲛⲱⲣϫ̄ · ϫⲉⲕⲁⲥ ⲛⲉⲧⲛⲁⲡⲁⲣⲁⲃⲁ ⲙ̄ⲙⲟⲟⲩ , ⲉⲩⲛⲁϫⲓⲉⲡⲓⲧⲓⲙⲓⲁ · ⲕⲁⲧⲁⲡⲉⲩⲙ̄ⲡϣⲁ · 
</p>
<p n="04">
ⲟⲩ ⲙⲟⲛⲟⲛ ⲇⲉ ⲡⲁⲓ̈ · ⲁⲗⲗⲁ ⲥⲉⲛⲁϯⲗⲟⲅⲟⲥ ⲟⲛ ⲙ̄ⲡⲛⲟⲩⲧⲉ · ⲙⲁⲗⲓⲥⲧⲁ ⲡⲉⲧⲛⲁⲧⲟⲗⲙⲁ ⲉⲣ̄ⲗⲁⲁⲩ ⲛ̄ϩⲱⲃ ⲛ̄ⲧⲉⲓ̈ϩⲉ ϫⲓⲛⲙ̄ⲡⲟⲟⲩ ⲉⲃⲟⲗ · ⲉϥⲉϣⲱⲡⲉ ⲉϥⲥϩⲟⲩⲟⲣⲧ̄ ⲉⲡⲉϩⲟⲩⲟ ·
</p>
<p n="05">
ⲡⲉⲧⲛⲁϩⲁⲣⲉϩ ⲇⲉ ⲟⲛ ⲉⲣⲟϥ ⲉⲧⲙ̄ⲡⲁⲣⲁⲃⲁ · ⲉϥⲉϣⲱⲡⲉ ⲉϥⲥⲙⲁⲙⲁⲁⲧ · ⲡⲗⲏⲛ ⲕⲁⲧⲁⲡⲉⲧⲥϩ ⲟⲩⲉⲛⲧⲟⲗⲏ ⲛ̄ⲃⲣ̄ⲣⲉ ⲁⲛ ⲧⲉⲧⲟⲩϯ ⲙ̄ⲙⲟⲥ ⲉⲧⲟⲧⲧⲏⲩⲧⲛ̄ · ⲁⲗⲗⲁ ⲟⲩⲉⲛⲧⲟⲗⲏ ⲛ̄ⲁⲥⲧⲉ · ⲧⲁⲓ̈ ⲉⲧⲟⲩϩⲱⲛ ⲙ̄ⲙⲟⲥ ⲉⲧⲟⲟⲧⲛ̄ ϫⲓⲛⲛ̄ϣⲟⲣⲡ̄ · 
</p>
<p n="06">
ⲡϫⲟⲉⲓⲥ ⲇⲉ ⲡⲉⲭ̄ⲥ̄ ⲓ̄ⲥ̄ , ⲉϥⲉϯϭⲟⲙ ⲛ̄ⲟⲩⲟⲛ ⲛⲓⲙ ⲉⲧϩⲁⲣⲉϩ ⲉⲛⲉϥϣⲁϫⲉ ⲙⲛ̄ⲛⲉϥⲉⲛⲧⲟⲗⲏ · ⲁⲩⲱ ⲉϥⲉⲥⲙⲟⲩ ⲉⲣⲟⲟⲩ ⲙⲛ̄ⲛⲉⲩϩⲃⲏⲩⲉ ⲧⲏⲣⲟⲩ :·
</book>
<book n="13" title="To Aphtonia">
<chapter n="01">
<p n="01">
ⲁⲣϯⲉⲟⲟⲩ ⲙ̄ⲡⲛⲟⲩⲧⲉ ⲧⲱⲛⲉ . ⲉⲓ̈ϣⲁϫⲉ ⲉⲣⲟ ⲛ̄ⲧⲟ ⲁⲫⲑⲟⲛⲓⲁ ⲧϣⲉⲉⲣⲉ ⲙ̄ⲡⲕⲟⲙⲉⲥ ⲁⲗⲉⲝⲁⲛⲇⲣⲟⲥ · ⲏ ⲁⲣⲧⲁⲓ̈ⲉⲡⲙⲁ ⲉⲛⲧⲁⲩⲥⲁⲛⲟⲩϣⲉ ⲛ̄ϩⲏⲧϥ̄ ⲕⲁⲧⲁⲡⲛⲟⲩⲧⲉ ⲁⲩⲱ ⲕⲁⲧⲁⲡⲕⲟⲥⲙⲟⲥ , ϩⲛ̄ⲛⲟⲩϣⲁϫⲉ ⲙⲛ̄ⲛⲟⲩϩⲃⲏⲩⲉ ·
</p>
<p n="02">
ⲉⲛⲉⲙ̄ⲡⲉⲡⲟⲩϩⲏⲧ ⲧⲁⲕⲟ . ⲛⲉⲣⲁⲥⲱϣⲡⲙⲁ ⲁⲛ ⲉⲧⲉⲛ̄ϩⲏⲧϥ̄ · ⲏ ⲛⲉⲣⲁⲧϭⲁⲓ̈ⲉⲛⲉⲥⲛⲏⲩ ⲉⲧϩⲙ̄ⲡⲙⲁ ⲛⲙ̄ⲙⲉ ·
</p>
<p n="03">
ⲥⲉⲙⲟⲩⲧⲉ ⲙⲉⲛ ⲉⲣⲟ ϩⲙ̄ⲡⲟⲩⲣⲁⲛ ϫⲉⲁⲫⲑⲟⲛⲓⲁ · ⲧⲉⲫⲑⲟⲛⲉⲓ ⲇⲉ ⲉⲣⲟ ⲙⲁⲩⲁⲁⲧⲉ · ⲁⲩⲱ ⲧⲉⲟ ⲛ̄ⲃⲁⲥⲕⲁⲛⲟⲥ ⲉⲣⲟ ⲙ̄ⲙⲓⲛ ⲙ̄ⲙⲟ · ⲉⲣⲟⲩⲱϣ ⲉⲧⲁⲕⲉⲧⲟⲩⲯⲩⲭⲏ ⲉⲧⲉⲙ̄ⲡⲕⲟⲥⲙⲟⲥ ⲧⲏⲣϥ̄ ⲙ̄ⲡϣⲁ ⲙ̄ⲙⲟⲥ ⲁⲛ · ⲁⲩⲱ ⲉⲥⲱⲣⲙ̄ ⲛ̄ⲛⲟⲩϩⲓⲥⲉ ⲉⲡϫⲓⲛϫⲏ · ⲉⲃⲟⲗ ϫⲉⲁⲣⲕⲁⲡⲙⲁ ⲙ̄ⲡⲥⲁⲧⲁⲛⲁⲥ ⲉϩⲟⲩⲛ ⲉⲣⲟ ⲉⲧⲣⲉϥⲡⲱⲱⲛⲉ ⲙⲡⲟⲩϩⲏⲧ · ⲁⲩⲱ ⲛϥ̄ⲥⲣⲙ̄ⲣⲱⲙⲉ ⲛ̄ⲑⲉ ⲛ̄ⲛⲓⲉⲥⲟⲟⲩ ⲉⲧⲟ ⲛ̄ϩⲟⲟⲗⲉ ·
</p>
<p n="04">
ⲧⲁⲑⲏⲧ ⲁⲩⲱ ⲧⲁⲧⲥⲃⲱ ⲉⲧⲉⲙⲛ̄ⲥⲃⲱ ⲙ̄ⲙⲟⲥ · ⲉⲛⲉⲟⲩⲛ̄ⲉⲡⲓⲥⲧⲏⲙⲏ ⲅⲁⲣ ⲙ̄ⲙⲟ · ⲕⲁⲛ ⲁⲩⲙⲓϣⲉ ⲛⲙ̄ⲙⲉ ⲛⲁⲙⲉ ⲧⲉⲏⲡ ⲉⲕⲁⲣⲱⲙⲉ ⲉⲉⲓⲙⲉ ϫⲉⲉⲧⲉⲧⲛ̄ⲟ ⲛ̄ⲁϣ ⲛ̄ϩⲉ ⲛ̄ϩⲟⲩⲛ ⲙ̄ⲡⲉⲧⲛ̄ⲙⲁ ·
</p>
<p n="05">
ⲙⲁⲗⲓⲥⲧⲁ ⲉⲁⲣϫⲟⲟⲩ ⲙ̄ⲡⲟⲩⲉⲓⲱⲧ ⲙⲛ̄ⲧⲟⲩⲙⲁⲁⲩ, ϫⲉⲁⲩⲙⲓϣⲉ ⲛⲙ̄ⲙⲁⲓ̈ · ⲏ ϫⲉⲁⲩϩⲟⲟⲩϣ ⲉⲣⲟⲓ̈ · ⲉⲣϫⲓϭⲟⲗ ⲉⲙⲡⲟⲩⲙⲓϣⲉ ⲛⲙ̄ⲙⲉ ⲟⲩⲧⲉ ⲙ̄ⲡⲟⲩϩⲟⲟⲩϣ ⲉⲣⲟ · ⲛ̄ⲧⲁⲩⲙⲓϣⲉ ⲛⲙ̄ⲙⲉ ϫⲉⲁⲩϯ ⲛⲉ ⲟⲩⲉⲡⲓⲥⲧⲏⲙⲏ ϩⲙ̄ⲡⲧⲣⲉⲡⲁⲣⲁⲃⲁ ⲛ̄ⲧⲉⲛⲧⲟⲗⲏ ⲛ̄ⲧⲉϫⲓϩⲛⲟ ⲛ̄ⲧⲟⲟⲧⲟⲩ ⲛ̄ⲛⲟⲩⲉⲓⲟⲧⲉ ⲟⲩⲉϣ ⲛ̄ϣⲓⲛⲉ ·
</p>
<p n="06">
ⲛ̄ⲧⲁⲣϣⲓⲛⲉ ⲛ̄ⲥⲁⲟⲩ ⲉⲣⲉⲣ̄ⲭⲣⲉⲓⲁ ⲛⲁϥ · ⲁⲩⲧⲥ̄ⲧⲟ ⲉⲃⲟⲗ · ⲏ ⲉⲙⲡⲟⲩⲧⲁⲁϥ ⲛⲉ · ⲉⲣϣⲁⲛϫⲟⲟⲥ ⲙ̄ⲡⲟⲩⲉⲓⲱⲧ ⲙⲛ̄ⲧⲟⲩⲙⲁⲁⲩ . ⲉⲛⲣ̄ϩⲟⲧⲉ · ⲙⲁⲗⲓⲥⲧⲁ ⲉⲣϫⲓϭⲟⲗ · ⲟⲩⲕⲟⲩⲛ ⲧⲉⲟⲩⲱϣ ⲉⲧⲣⲉⲛⲧⲁⲙⲟⲟⲩ ⲉⲛⲟⲩϩⲃⲏⲩⲉ ⲙ̄ⲙⲛ̄ⲧⲥⲟϭ ⲉⲧⲉⲉⲓⲣⲉ ⲙ̄ⲙⲟⲟⲩ · ⲙⲛ̄ⲛⲟⲩϫⲓⲟⲩⲉ ⲙⲛ̄ⲛⲟⲩϯⲧⲱⲛ ·
</chapter>
<chapter n="02">
<p n="01">
ⲧⲃⲗ̄ⲗⲏ ⲛⲁⲙⲉ ⲉⲧϫⲟⲡϫⲡ̄ ⲙ̄ⲙⲉⲉⲣⲉ ⲛ̄ⲑⲉ ⲛ̄ⲛⲉⲧϩⲛ̄ⲧⲡⲁϣⲉ ⲛ̄ⲧⲉⲩϣⲏ · ⲁⲩⲱ ⲛ̄ⲑⲉ ⲛ̄ⲛⲓⲃⲗ̄ⲗⲉ , ⲉⲧⲉⲙⲛ̄ⲃⲁⲗ ⲙ̄ⲙⲟⲟⲩ · ⲉⲃⲟⲗ ⲧⲱⲛ ϫⲉⲉⲣⲉⲛⲟⲩⲉⲓⲟⲧⲉ ⲛ̄ⲃⲟⲗ ϩⲙ̄ⲡⲕⲟⲥⲙⲟⲥ ⲛⲁⲥⲱⲧⲙ̄ ⲉⲡⲟⲩϣⲁϫⲉ ⲛ̄ϩⲟⲩⲛ ϩⲙ̄ⲡⲉⲓ̈ⲙⲁ · ⲛ̄ⲧⲛ̄ⲧⲙ̄ⲉⲓⲙⲉ ⲁⲛⲟⲛ ϩⲛ̄ⲑⲉⲛⲉⲉⲧⲏ ·
</p>
<p n="02">
ⲡⲉⲁⲩϫⲓⲧⲉ ⲛ̄ϭⲟⲛⲥ̄ ⲛⲁⲙⲉ ⲏ ⲁⲩⲑⲙ̄ⲕⲟ ⲏ ⲁⲩⲗⲩⲡⲉⲓ ⲙ̄ⲙⲟ · ⲛⲉⲣⲉⲏⲡ ⲡⲉ ⲉⲧⲁⲙⲟⲛ ⲉⲡⲟⲩⲙ̄ⲕⲁϩ · ⲧⲁⲣⲛ̄ⲉⲓⲙⲉ ϫⲉⲉⲣⲉϫⲉⲙⲉ. ϫⲛ̄ ⲙ̄ⲙⲟⲛ · ⲏ ⲛ̄ⲧⲉⲧⲁⲙⲉⲧⲟⲩⲙⲁⲁⲩ ⲉⲧϩⲙ̄ⲡⲙⲁ ϩⲁⲧⲏ · ⲉϣⲱⲡⲉ ⲉⲣⲉⲙⲟⲩⲧⲉ ⲉⲣⲟⲥ ⲁⲛ ⲙ̄ⲙⲁⲧⲉ ϩⲛ̄ⲧⲟⲩⲧⲁⲡⲣⲟ ϫⲉⲙⲁⲁⲩ. ⲉⲣⲉⲡⲟⲩϩⲏⲧ ⲇⲉ ⲟⲩⲏⲩ ⲛ̄ⲥⲁⲃⲟⲗ ⲙ̄ⲙⲟⲥ. ⲛ̄ⲑⲉ ⲉⲧⲥⲏϩ ϫⲉⲡⲉⲓ̈ⲗⲁⲟⲥ ⲧⲁⲓ̈ⲟ ⲙ̄ⲙⲟⲓ̈ ϩⲛ̄ⲛⲉⲩⲥⲡⲟⲧⲟⲩ · ⲡⲉⲩϩⲏⲧ ⲇⲉ ⲟⲩⲏⲩ ⲛ̄ⲥⲁⲛⲃⲟⲗ ⲙ̄ⲙⲟⲓ̈ ·
</p>
<p n="03">
ⲉⲛⲉⲙ̄ⲡⲉⲡⲟⲩϩⲏⲧ ⲅⲁⲣ ⲛ̄ⲁⲧⲥⲃⲱ ⲣ̄ⲕⲁⲕⲉ <pb n="247"/> ⲉⲣⲟ. ⲛⲉⲣⲁⲕⲁⲧⲁⲫⲣⲟⲛⲉⲓⲡⲉ ⲛ̄ⲛⲟⲩⲉⲓⲟⲧⲉ ⲉⲧϩⲛ̄ⲧⲥⲩⲛⲁⲅⲱⲅⲏ ⲛⲙ̄ⲙⲉ · ⲏ ⲛⲉⲣⲁⲥⲱϣ ⲛ̄ⲛⲉⲥⲛⲏⲩ, ⲉⲧⲉⲣⲉⲟⲩⲏϩ ⲛⲙ̄ⲙⲁⲩ ϩⲛ̄ⲧⲟⲩⲙⲛ̄ⲧϫⲁⲥⲓϩⲏⲧ · ⲙⲛ̄ⲧⲟⲩⲙⲛ̄ⲧⲃⲁⲃⲉⲣⲱⲙⲉ ·
</p>
<p n="04">
ⲏ ⲉⲛⲉⲙ̄ⲡⲉⲕⲱ ⲛ̄ⲥⲱ ⲛ̄ⲧⲉⲥⲃⲱ ⲙⲛ̄ⲧⲙⲛ̄ⲧⲣⲙ̄ⲛ̄ϩⲏⲧ. ⲁⲩⲱ ⲛ̄ⲧⲉⲙⲉⲣⲉⲡ̄ⲡⲉⲑⲟⲟⲩ, ⲉϩⲟⲩⲉⲡⲡⲉⲧⲛⲁⲛⲟⲩϥ. ⲛⲉⲣⲁⲙⲉⲗⲉⲧⲁⲡⲉ ⲛ̄ϩⲉⲛϣⲁϫⲉ ⲉⲩⲃⲟⲟⲛⲉ · ⲛ̄ⲧⲉϫⲟⲟⲥ ϩⲛ̄ⲧⲟⲩⲧⲁⲡⲣⲟ ⲉⲧⲙⲉϩ ⲛ̄ⲥⲁϩⲟⲩ ϩⲓⲥⲓϣⲉ, ϫⲉϯⲛⲁⲃⲱⲕ ⲉⲕⲉϩⲉⲛⲉⲉⲧⲏ ·
</p>
<p n="05">
ⲛ̄ⲧⲁⲡⲉⲓ̈ⲙⲁ ϫⲓⲧⲉ ⲛ̄ϭⲟⲛⲥ̄ ϩⲛ̄ⲟⲩ · ⲏ ⲟⲩⲡⲉ ⲡⲃⲁⲣⲟⲥ ⲉⲛⲧⲁⲩⲟⲩⲁϩϥ̄ ⲉϫⲱ · ⲛ̄ⲥⲁⲃⲏⲗ ϫⲉⲁⲩϫⲟⲟⲥ ⲛⲉ ϫⲉⲙ̄ⲡⲣ̄ⲡⲁⲣⲁⲃⲁ ⲛ̄ⲧⲉⲛⲧⲟⲗⲏ ⲙ̄ⲡⲛⲟⲩⲧⲉ · ⲉⲃⲟⲗ ϫⲉⲁⲣϯϣⲟⲟⲩ , ⲁⲩⲱ ⲙⲉⲥⲟⲩⲁⲫⲓ ⲛ̄ⲟⲩⲗⲉⲗⲟⲩ ⲉⲥϩⲙ̄ⲡⲏⲓ̈ ⲛⲙ̄ⲙⲉ ϫⲉⲕⲁⲥ ⲉⲧⲉⲧⲛⲁϣⲱⲡⲉ ⲛ̄ϫⲣⲟⲡ ⲁⲩⲱ ⲛ̄ⲥⲕⲁⲛⲇⲁⲗⲟⲛ ⲛ̄ⲛⲉⲧⲛ̄ⲉⲣⲏⲩ · 
</p>
<p n="06">
ⲉⲧⲃⲉⲡⲁⲓ̈ ϯϩⲟⲙⲟⲗⲟⲅⲉⲓ ⲛⲉ ϫⲉⲉϣⲱⲡⲉ ⲉⲣⲉⲧⲙ̄ⲕⲁⲉⲡⲓⲥⲧⲏⲙⲏ ⲙ̄ⲙⲟ ⲁⲩⲱ ⲛ̄ⲧⲉϥⲓⲧⲉⲓ̈ⲙⲛ̄ⲧⲁⲧⲥⲱⲧⲙ̄ ⲉⲃⲟⲗ ⲙ̄ⲙⲟ ⲙⲛ̄ⲛⲓϯⲧⲱⲛ ⲉⲡϫⲓⲛϫⲏ . ϯⲛⲁⲧⲣⲉⲡⲟⲩϩⲏⲧ ⲙ̄ⲕⲁϩ · ⲁⲩⲱ ϯⲛⲁⲧⲣⲉⲩⲉⲓⲣⲉ ⲛⲉ ⲕⲁⲧⲁⲡⲉⲛⲧⲁϥⲉⲓ ⲉⲃⲟⲗ ϩⲛ̄ⲧⲟⲩⲧⲁⲡⲣⲟ ·
</chapter>
<chapter n="03">
<p n="01">
ⲛⲁⲙⲉ ϯⲙⲟⲕϩ̄ ⲛ̄ϩⲏⲧ ⲛⲁⲓ̈ , ⲛⲙ̄ⲙⲉ , ⲏ ⲛⲙ̄ⲙⲏⲧⲛ̄ · ⲉⲓ̈ⲣ̄ϩⲟⲧⲉ ϫⲉⲙⲏⲡⲟⲧⲉ ⲛ̄ⲑⲉ ⲉⲛⲧⲁⲡϩⲟϥ ⲉⲝⲁⲡⲁⲧⲁ ⲛ̄ⲉⲩϩⲁ ϩⲛ̄ⲧⲉϥⲡⲁⲛⲟⲩⲣⲅⲓⲁ ⲛ̄ⲥⲉⲧⲁⲕⲟ ⲛ̄ϭⲓⲛⲉⲧⲛ̄ϩⲏⲧ ⲉⲃⲟⲗ ϩⲛ̄ⲧⲙⲛ̄ⲧϩⲁⲡⲗⲟⲩⲥ ⲙⲛ̄ⲡⲧⲃ̄ⲃⲟ ⲉⲧϫⲓ ⲉϩⲟⲩⲛ ⲉⲡⲉⲭ̄ⲥ̄ :
</p>
<p n="02">
ⲉϣϫⲉ ⲧⲉⲧⲙ̄ⲙⲁⲩ ⲙ̄ⲡϥ̄ ⲕⲁⲁⲥ ϩⲙ̄ⲡⲡⲁⲣⲁⲇⲉⲓⲥⲟⲥ ⲉϥⲛⲁϯⲥⲟ ⲉⲣⲟ . ⲏ ⲉⲣⲱⲧⲛ̄ ϩⲙ̄ⲡⲧⲣⲉⲧⲛ̄ⲕⲁⲙⲁ ⲛⲁϥ ⲛ̄ϩⲏⲧⲧⲏⲩⲧⲛ̄ · ⲁⲩⲱ ⲛ̄ⲧⲉⲧⲛ̄ϣⲱⲡ ⲉⲣⲱⲧⲛ̄ ⲛ̄ⲛⲉϥϣⲟϫⲛⲉ ⲛ̄ⲕⲣⲟϥ ⲙⲛ̄ⲛⲉϥϩⲃⲏⲩⲉ ⲙ̄ⲡⲟⲛⲏⲣⲟⲛ · ⲛϥ̄ⲛⲁϣϭⲙ̄ϭⲟⲙ ⲅⲁⲣ ⲁⲛ ⲉⲛⲉⲧⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ . ⲛⲁⲓ̈ ⲉⲧⲉⲣⲉⲡⲉⲭ̄ⲥ̄ ϣⲟⲟⲡ ⲛⲁⲩ ⲛ̄ⲃⲟⲏⲑⲟⲥ , ⲁⲩⲱ ⲛ̄ⲥⲕⲉⲡⲁⲥⲧⲏⲥ · ⲛ̄ⲑⲉ ⲉⲧⲥⲏϩ ϫⲉⲡⲉⲧⲙⲓϣⲉ ⲉϫⲱⲕⲡⲉ ⲡⲉⲕⲃⲟⲏⲑⲟⲥ , ⲁⲩⲱ ⲧⲥⲏϥⲉⲡⲉ ⲙ̄ⲡⲉⲕϣⲟⲩϣⲟⲩ ⲁⲩⲱ ⲡⲉⲟⲟⲩ ⲙ̄ⲡⲉⲥⲧⲉⲣⲉⲱⲙⲁ · 
</p>
<p n="03">
ⲡⲉⲧⲛⲛⲁⲙⲉⲣⲉⲡⲡⲉⲑⲟⲟⲩ , ⲛ̄ⲧⲟϥ ⲡⲉⲧⲛⲁⲧⲁⲕⲟ · ⲁⲩⲱ ⲛ̄ⲧⲟϥ ⲡⲉⲧⲉⲣⲉⲡⲇⲓⲁⲃⲟⲗⲟⲥ ⲛⲁϭⲙ̄ϭⲟⲙ ⲉⲣⲟϥ ϩⲛ̄ⲛⲉϥϩⲃⲏⲩⲉ ⲙ̄ⲙⲛ̄ⲧⲣⲉϥϩⲉⲧⲃ̄ⲯⲩⲭⲏ · ⲡⲥⲟⲫⲟⲥ ⲇⲉ ⲛ̄ⲧⲟϥ ⲉⲧⲙⲉ ⲛ̄ⲧⲉⲥⲃⲱ . ϥⲛⲁϣⲱⲡ ⲉⲣⲟϥ ⲛ̄ⲧⲉⲛⲧⲟⲗⲏ · ⲁⲩⲱ ⲡⲣⲙ̄ⲛ̄ϩⲏⲧ ⲉⲧⲣ̄ϩⲟⲧⲉ ϩⲏⲧϥ̄ ⲙ̄ⲡϫⲟⲉⲓⲥ · ⲛⲁϫⲡⲟ ⲛⲁϥ ⲛ̄ⲟⲩⲣ̄ϩⲙ̄ⲙⲉ · 
</p>
<p n="04">
ⲡⲗⲏⲛ ⲙⲁⲣⲓⲥⲱⲧⲙ̄ ϫⲉⲁⲣϯⲙ̄ⲧⲟⲛ ⲛ̄ⲛⲟⲩⲉⲓⲟⲧⲉ ⲉⲧϩⲙ̄ⲡⲙⲁ ⲛⲙ̄ⲙⲉ · ⲁⲩⲱ ⲛ̄ⲧⲉⲥⲱⲧⲙ̄ ⲛ̄ⲥⲱⲟⲩ ϩⲛ̄ϩⲱⲃ ⲛⲓⲙ · ⲧⲁⲣⲉⲡⲉⲛϩⲏⲧ ⲙ̄ⲧⲟⲛ · ⲁⲩⲱ ⲛ̄ⲧⲟ ϩⲱⲱⲧⲉ ⲛ̄ⲧⲉⲥⲉⲓ ⲙ̄ⲡⲟⲩⲧⲱⲧ ⲛ̄ϩⲏⲧ ·
</p>
<p n="05">
ⲉϣⲱⲡⲉ ⲇⲉ ⲟⲛ · ⲉⲟⲩⲛ̄ⲧⲉ ⲟⲩϣⲁϫⲉ ⲉϫⲟⲟϥ . ⲉⲓⲥ ⲛ̄ϩⲗ̄ⲗⲟⲉⲓ ⲛⲉⲛⲉⲓⲟⲧⲉ ⲁⲩⲱ ⲛⲉⲛⲥⲛⲏⲩ ⲁⲩⲉⲓ ϣⲁⲣⲱⲧⲛ̄ · ⲧⲁⲩⲟⲩⲟϥ ⲉⲣⲟⲟⲩ · ⲁⲩⲱ ⲛ̄ⲣⲱⲣⲛ̄ ⲧⲏⲣⲧⲛ̄ · ⲡⲉⲟⲩⲛ̄ⲧⲏⲧⲛ̄ ϣⲁϫⲉ ⲙ̄ⲙⲁⲩ ⲏ ⲗⲁⲁⲩ ⲛ̄ϩⲱⲃ · ϩⲙ̄ⲡⲉⲧⲛ̄ⲙⲁ · ⲙ̄ⲡⲣ̄ϭⲱ ⲛ̄ⲟⲩⲉϣ ⲛ̄ⲧⲁⲙⲟⲟⲩ ⲛ̄ⲧⲉⲧⲛ̄ⲧⲙ̄ϩⲉⲡⲗⲁⲁⲩ ⲛ̄ϩⲱⲃ ⲉⲣⲟⲟⲩ · ϫⲉⲕⲁⲥ ⲉⲣⲉⲡⲉⲛϩⲏⲧ ⲛⲁⲙ̄ⲧⲟⲛ ⲧⲏⲣⲛ̄ ϩⲓⲟⲩⲥⲟⲡ ⲁⲛⲟⲛ ⲁⲩⲱ ⲛ̄ⲧϣⲧⲛ̄ : ⲁⲩⲱ ⲟⲛ ⲛ̄ⲧⲉⲡϫⲟⲉⲓⲥ ⲧϣⲧ ⲛ̄ϩⲏⲧ ⲉϫⲱⲛ :
</book>
<book n="14" title="To Antinoe">
ⲃⲏⲥⲁ ⲡⲉⲧⲥϩⲁⲓ̈ ⲛ̄ⲁⲛⲧⲓⲛⲟⲓ̈ ·
</chapter>
<chapter n="01">
<p n="01">
ⲡⲛⲟⲩⲧⲉ ⲟⲩⲁⲁⲃ ⲉⲧⲟⲩⲏϩ ϩⲛ̄ⲛⲉⲧⲟⲩⲁⲁⲃ ⲉϥⲙ̄ⲧⲟⲛ ⲙ̄ⲙⲟϥ ϩⲛ̄ⲛⲉⲧⲟⲩⲁⲁⲃ · ⲡⲉⲧϯ ⲛ̄ⲟⲩⲙⲛ̄ⲧϩⲁⲣϣ̄ϩⲏⲧ ⲛ̄ⲛ̄ϩⲏⲧϣⲏⲙ · ⲁⲩⲱ ⲉⲧϯ ⲛ̄ⲟⲩⲱⲛϩ̄ ⲛ̄ⲛⲉⲧⲟⲩⲟϣϥ̄ ϩⲙ̄ⲡⲉⲩϩⲏⲧ · ⲛⲉⲧⲉⲣⲉⲡⲛⲟⲩⲧⲉ ϭⲉ ⲛⲁⲙ̄ⲧⲟⲛ ⲙ̄ⲙⲟϥ ⲉⲃⲟⲗ ϩⲓⲧⲟⲟⲧⲟⲩ · ⲥⲉⲛⲁⲣ̄ϩⲟⲩⲉⲙ̄ⲡⲧⲟⲛ ϩⲱⲟⲩ ⲙ̄ⲙⲟⲟⲩ ⲉⲃⲟⲗ ϩⲓⲧⲟⲟⲧϥ̄ ·
</p>
<p n="02">
ⲛ̄ⲣⲱⲙⲉ ⲅⲁⲣ ⲉⲧⲉⲓⲣⲉ ⲛ̄ⲛ̄ⲉⲛⲧⲟⲗⲏ ⲙ̄ⲡϫⲟⲉⲓⲥ , ⲁⲩⲱ ⲉⲧϩⲁⲣⲉϩ ⲉⲣⲟⲟⲩ ⲛ̄ⲧⲟⲟⲩ ⲡⲉⲧⲉϣⲁϥⲙ̄ⲧⲟⲛ ⲙ̄ⲙⲟϥ ⲛ̄ϩⲏⲧⲟⲩ ⲁⲩⲱ ⲛϥ̄ⲣ̄ϩⲟⲩⲉⲥⲙⲟⲩ ⲉⲣⲟⲟⲩ · ⲛϥ̄ⲥⲕⲉⲡⲁⲍⲉ ⲙ̄ⲙⲟⲟⲩ ⲉⲡⲉⲑⲟⲟⲩ ⲛⲓⲙ · ϫⲉⲛ̄ⲛⲉⲡϫⲁϫⲉ ϭⲙ̄ϭⲟⲙ ⲉⲣⲟⲟⲩ ·
</p>
<p n="03">
ⲉⲧⲃⲉⲡⲁⲓ̈ ϣϣⲉ ⲉⲣⲟⲛ ϩⲱⲱⲛ ⲉⲙⲟϣⲧⲛ̄ ⲁⲩⲱ ⲛ̄ⲧⲛ̄ⲛⲟⲓ̈ ⲛ̄ⲧⲛ̄ⲧⲙ̄ⲣ̄ⲁⲧⲥⲟⲟⲩⲛ . ϫⲉⲛⲉⲛⲧⲁⲛⲉⲣⲏⲧ · ⲙ̄ⲙⲟⲟⲩ ⲙ̄ⲡⲛⲟⲩⲧⲉ · ⲛ̄ⲛⲉⲩⲏⲡ ⲉⲣⲟⲛ ⲁⲛ ϫⲓⲛⲡⲉⲓ̈ⲛⲁⲩ · ⲁⲗⲗⲁ ⲉⲩⲏⲡ ⲉⲡⲛⲟⲩⲧⲉ ·
</p>
<p n="04">
ⲅⲉⲛⲟⲓⲧⲟ ⲇⲉ ⲛ̄ⲧⲉⲡϫⲟⲉⲓⲥ ϯⲑⲉ ⲛⲉ ϩⲱⲱⲧⲉ ⲉⲧⲣⲉϣⲗⲏⲗ ⲉⲣⲟϥ . ⲛ̄ⲑⲉ ⲉⲛⲧⲁⲩϫⲟⲟⲥ ϫⲉⲟⲩϩⲏⲧ ⲉϥⲟⲩⲁⲁⲃ ⲥⲟⲛⲧϥ̄ ⲛ̄ϩⲏⲧ ⲡⲛⲟⲩⲧⲉ · ⲟⲩⲡ̄ⲛ̄ⲁ̄ ⲉϥⲥⲟⲩⲧⲱⲛ ⲙⲁⲣⲉϥⲣ̄ⲃⲣ̄ⲣⲉ ⲙ̄ⲡⲁⲥⲁ ⲛϩⲟⲩⲛ · ⲁⲩⲱ ϫⲉⲙ̄ⲡⲣ̄ⲛⲟϫⲧ̄ ⲉⲃⲟⲗ ⲙ̄ⲡⲉⲕϩⲟ ⲁⲩⲱ ⲡⲉⲕⲡ̄ⲛ̄ⲁ̄ ⲉⲧⲟⲩⲁⲁⲃ · ⲙ̄ⲡⲣ̄ϥⲓⲧϥ̄ ⲛ̄ⲥⲁⲃⲟⲗ ⲙ̄ⲙⲟⲓ̈ ·
</chapter>
<chapter n="02">
<p n="01">
ⲛ̄ⲧⲟϥ ⲙⲉⲛ ⲅⲁⲣ ⲡⲉⲛϫⲟⲉⲓⲥ ⲓ̄ⲥ̄ ⲡⲉⲭ̄ⲥ̄ ⲡⲉⲛⲥⲱⲧⲏⲣ ⲛⲉϥⲟⲩⲱϣ ⲡⲉ ⲉⲧⲣⲉⲣⲱⲙⲉ ⲛⲓⲙ ⲱⲛϩ̄ . ⲁⲩⲱ ⲛ̄ⲥⲉⲉⲓ ⲉⲡⲥⲟⲟⲩⲛ ⲛ̄ⲧⲙⲉ · ⲛ̄ⲑⲉ ⲉⲧϥ̄ⲧⲱϩⲙ̄ ⲛ̄ⲟⲩⲟⲛ ⲛⲓⲙ ⲉⲡⲱⲛϩ̄ ⲉϥϫⲱ ⲙ̄ⲙⲟⲥ ϫⲉⲁⲙⲏⲉⲓⲧⲛ̄ ϣⲁⲣⲟⲓ̈ ⲟⲩⲟⲛ ⲛⲓⲙ ⲉⲧϩⲟⲥⲉ ⲑⲩⲱ ⲉⲧⲟⲧⲡ̄ ⲁⲩⲱ ⲁⲛⲟⲕ ϯⲛⲁϯⲙ̄ⲧⲟⲛ ⲛⲏⲧⲛ̄ · ϥⲓ ⲙ̄ⲡⲁⲛⲁϩⲃ̄ ⲉϩⲣⲁⲓ̈ ⲉϫⲛ̄ⲧⲏⲩⲧⲛ̄ ⲛ̄ⲧⲉⲧⲛ̄ⲉⲓⲙⲉ ⲉⲃⲟⲗ ⲛ̄ϩⲏⲧ ϫⲉⲁⲛⲅ̄ⲟⲩⲣⲙ̄ⲣⲁϣ ⲁⲩⲱ ϯⲑⲃ̄ⲃⲓⲏⲩ ϩⲙ̄ⲡⲁϩⲏⲧ . ⲧⲁⲣⲉⲧⲛ̄ϩⲉ ⲉⲩⲙⲧⲟⲛ ⲛ̄ⲛⲉⲧⲙ̄ⲯⲩⲭⲏ · ⲡⲁⲛⲁϩⲃⲉϥ ⲅⲁⲣ ϩⲟⲗϭ̄ ⲁⲩⲱ ⲥⲁⲥⲱⲟⲩ ⲛ̄ϭⲓⲧⲁⲉⲧⲡⲱ ·
</p>
<p n="02">
ⲟⲩ ⲅⲁⲣ ⲡⲉⲧϩⲟⲗϭ̄ ⲉⲡⲛⲟⲙⲟⲥ ⲙ̄ⲡⲛⲟⲩⲧⲉ · ⲏ ⲟⲩ ⲡⲉⲧⲁⲥⲱⲟⲩ ⲉⲛⲉϥⲉⲛⲧⲟⲗⲏ · ⲉⲧⲉⲡⲁⲓ̈ ⲡⲉ ⲉϥⲙⲟⲩⲧⲉ ⲉⲣⲟⲛ ⲉⲃⲟⲗ ϩⲛ̄ⲧⲉϥⲧⲁⲡⲣⲟ ⲙ̄ⲙⲉ ⲉϥϫⲱ ⲙ̄ⲙⲟⲥ · ϫⲉ ⲡⲉⲧⲟⲩⲱϣ ⲉⲣ̄ⲧⲉⲗⲉⲓⲟⲥ · ⲙⲁⲣⲉϥϯ ⲉⲃⲟⲗ ⲛ̄ⲛⲉϥϩⲩⲡⲁⲣⲭⲟⲛⲧⲁ ⲧⲏⲣⲟⲩ ⲛϥ̄ⲧⲁⲁⲩ ⲛ̄ⲛ̄ϩⲏⲕⲉ ⲙϥ̄ⲕⲱ ⲛⲁϥ ⲛ̄ⲟⲩⲁϩⲟ ϩⲣⲁⲓ̈ ϩⲛ̄ⲙ̄ⲡⲏⲩⲉ ⲛϥ̄ⲉⲓ ⲛϥ̄ⲟⲩⲁϩϥ̄ ⲛ̄ⲥⲱⲓ̈ ·
</p>
<p n="03">
ⲁⲩⲱ ⲟⲛ ⲉϥⲟⲩⲱϩ ⲉϫⲛ̄ⲡϣⲁϫⲉ ⲉϥⲧⲁϫⲣⲟ ⲛ̄ⲟⲩⲟⲛ ⲛⲓⲙ ⲉⲧⲡⲓⲥⲧⲉⲩⲉ ⲉⲣⲟϥ ⲁⲩⲱ ⲉⲁⲩⲁϩⲟⲩ ⲛ̄ⲥⲱϥ ϩⲙ̄ⲡⲉⲩϩⲏⲧ ⲧⲏⲣϥ̄ ⲉϥⲡⲣⲟⲧⲣⲉⲡⲉ ⲙ̄ⲙⲟⲟⲩ , ϣⲁϥϫⲟⲟⲥ ϫⲉⲙ̄ⲡⲣ̄ⲣ̄ϩⲟⲧⲉ ⲡⲕⲟⲩⲓ̈ ⲛ̄ⲟϩⲉ ϫⲉⲁⲡⲉⲧⲛ̄ⲉⲓⲱⲧ ⲟⲩⲱϣ ⲉϯ ⲛⲏⲧⲛ̄ ⲛ̄ⲧⲙⲛ̄ⲧⲉⲣⲟ · ϯⲛⲉⲧⲛ̄ϩⲛⲁⲁⲩ ⲉⲃⲟⲗ ⲧⲁⲁⲩ ⲙ̄ⲙⲛ̄ⲧⲛⲁ · ⲛ̄ⲧⲉⲧⲛ̄ⲧⲁⲙⲓⲟ ⲛⲏⲧⲛ̄ ⲛ̄ϩⲉⲛⲧⲱⲙⲉ ⲉⲙⲉⲩⲣ̄ⲁⲥ ⲙⲛ̄ⲟⲩⲁϩⲟ ⲛⲁⲧⲱϫⲛ̄ ϩⲛ̄ⲙⲡⲏⲩⲉ ⲡⲙⲁ ⲉⲧⲉⲙⲉⲣⲉⲣⲉϥϫⲓⲟⲩⲉ ϩⲱⲛ ⲉⲣⲟϥ . ⲟⲩⲧⲉ ⲙⲉⲣⲉϫⲟⲟⲗⲉⲥ ⲧⲁⲕⲟϥ · 
</p>
<p n="04">
ϩⲟⲙⲟⲓⲱⲥ ⲛⲉⲛⲉⲓⲟⲧⲉ ⲧⲏⲣⲟⲩ ⲉⲧⲥⲙⲁⲙⲁⲁⲧ ⲉⲛⲧⲁⲩⲃⲱⲕ ⲉⲣⲁⲧϥ̄ ⲙ̄ⲡⲛⲟⲩⲧⲉ · ⲁⲩⲱ ⲁⲛⲟⲛ ϩⲱⲱⲛ ⲟⲛ ⲛⲉⲓ̈ⲉⲃⲓⲏⲛ ⲛⲉⲛⲟⲩⲱϣ ⲡⲉ ⲉⲧⲣⲉϯϩⲏⲩ ⲛ̄ⲧⲟⲩⲯⲩⲭⲏ . ⲁⲩⲱ ⲛ̄ⲧⲉⲙⲁⲧⲉ ⲙ̄ⲡⲓⲛⲟϭ ⲛ̄ⲁⲅⲁⲑⲟⲛ ⲉⲛⲧⲁⲡⲛⲟⲩⲧⲉ ⲁⲁⲧⲉ ⲛ̄ⲙ̄ⲡϣⲁ ⲙ̄ⲙⲟϥ ⲛ̄ⲧⲉⲧⲙ̄ⲕⲁⲁϥ
</book>
<book n="15" title="On Lack of Food">
<chapter n="01">
<p n="01">
ⲉⲧⲉⲧⲛ̄ϣⲡ̄ϩⲓⲥⲉ ⲙⲛ̄ⲛⲉⲧⲙⲏⲣ ⲉⲧⲉⲛⲉⲧⲙⲟⲕϩ̄ⲛⲉ · ⲛ̄ⲑⲉ ⲉⲧⲉⲩⲟⲛϩ̄ ⲉⲡⲟⲩⲟⲧⲟⲩⲉⲧ ⲛ̄ⲧⲥⲱϣⲉ ϫⲉⲙ̄ⲡⲟⲩϭⲛ̄ⲡⲉⲧⲟⲩⲛⲁⲟⲩⲟⲙϥ̄ . ⲛ̄ⲑⲉ ⲉⲧⲛ̄ⲥⲱⲧⲙ̄ · ⲁⲩⲱ ⲉⲣⲉⲛⲉⲧⲛⲁⲩ ϩⲟⲙⲟⲗⲟⲗⲉⲓ ⲙ̄ⲡⲉⲩϩⲓⲥⲉ ·
</p>
<p n="02">
ⲉⲧⲃⲉⲡⲁⲓ̈ ⲙⲁⲣⲛ̄ϣⲗⲏⲗ ⲧⲏⲣⲛ̄ ⲟⲩⲟⲛ ⲛⲓⲙ ⲉⲧⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ ⲉⲧⲣⲉⲡⲉⲭ̄ⲥ̄ ⲕⲁⲡⲉϥⲥⲙⲟⲩ ⲉϥⲙⲏⲛ ⲉⲃⲟⲗ ϩⲣⲁⲓ̈ ϩⲛ̄ⲛⲉϥⲥⲩⲛⲁⲅⲱⲅⲏ · ⲁⲩⲱ ⲛϥ̄ⲧⲙ̄ⲕⲁⲛⲉϥⲧⲟⲡⲟⲥ ⲉϣⲱⲱⲧ ⲛ̄ⲗⲁⲁⲩ :
</book>
<book n="16" title="On a Famine">
ⲡϫⲟⲉⲓⲥ ⲡⲁⲛⲟⲩⲧⲉ ϯⲛⲁϯⲉⲟⲟⲩ ⲛⲁⲕ · ⲁⲩⲱ ϯⲛⲁⲥⲙⲟⲩ ⲉⲡⲉⲕⲣⲁⲛ ϫⲉⲛ̄ⲧⲕⲟⲩϣⲡⲏⲣⲉ ϩⲛ̄ⲛⲉⲕⲉⲟⲟⲩ ⲉⲕⲉⲓⲣⲉ ⲛ̄ϩⲉⲛⲙⲟⲉⲓϩⲉ :
</chapter>
<chapter n="01">
<p n="01">
ⲕⲥⲙⲁⲙⲁⲁⲧ ⲡϫⲟⲉⲓⲥ ⲡⲛⲟⲩⲧⲉ ⲡⲡⲁⲛⲧⲟⲕⲣⲁⲧⲱⲣ ⲡⲉⲓⲱⲧ ⲙ̄ⲡⲉⲛϫⲟⲉⲓⲥ ⲓ̄ⲥ̄ ⲡⲉⲭ̄ⲥ̄ · ⲡⲉⲧⲥⲙⲁⲙⲁⲁⲧ ⲁⲩⲱ ⲉⲧⲣ̄ϩⲟⲩⲉⲥⲙⲁⲙⲁⲁⲧ ϣⲁⲛⲓⲉⲛⲉϩ · ⲡⲉⲧϣⲟⲟⲡ ϩⲁⲑⲏ ⲛ̄ⲛⲁⲓⲱⲛ · ⲡⲉⲛⲧⲁϥⲧⲁⲙⲓⲉⲙ̄ⲡⲏⲩⲉ ⲙⲛ̄ⲛⲉⲧⲛ̄ϩⲏⲧⲟⲩ ⲧⲏⲣⲟⲩ · ⲛ̄ⲁⲣⲭⲏ ⲙⲛ̄ⲛ̄ⲉⲝⲟⲩⲥⲓⲁ ⲙⲛ̄ⲛ̄ϭⲟⲙ ⲙⲛ̄ⲙ̄ⲙⲛ̄ⲧϫⲟⲉⲓⲥ · ⲁⲩⲱ ⲛ̄ⲭⲉⲣⲟⲩⲃⲉⲓⲛ ⲙⲛ̄ⲛ̄ⲥⲁⲣⲁⲫⲉⲓⲛ · ⲁⲩⲱ ⲡⲕⲁϩ ⲙⲛ̄ⲑⲁⲗⲁⲥⲥⲁ ⲙⲛ̄ⲛ̄ⲉⲓⲉⲣⲱⲟⲩ · ⲙⲛ̄ⲡⲉⲕⲥⲱⲛⲧ̄ ⲧⲏⲣϥ̄ ⲉⲛⲧⲁⲕⲧⲁⲙⲓⲟϥ ·
</p>
<p n="02">
ⲉⲕⲥⲙⲁⲙⲁⲁⲧ ϩⲛ̄ⲛⲉⲕϩⲃⲏⲩⲉ ⲧⲏⲣⲟⲩ ⲙⲛ̄ⲛⲉⲕⲧⲱϣ ⲧⲏⲣⲟⲩ , ⲡⲇⲏⲙⲓⲟⲩⲣⲅⲟⲥ ⲙ̄ⲡⲧⲏⲣϥ̄ ϫⲉⲁⲕⲧⲣⲉⲛⲣ̄ⲙ̄ⲡϣⲁ ⲉⲧⲣⲉⲡⲉⲓ̈ⲛⲟϭ ⲛ̄ⲁⲅⲁⲑⲟⲛ ϣⲱⲡⲉ ⲛⲁⲛ ϩⲛ̄ⲧⲉⲓⲣⲟⲙⲡⲉ ⲧⲁⲓ̈ ⲉⲧⲉⲑⲉⲛⲛⲁⲧⲏⲧⲉ ·
</p>
<p n="03">
ϩⲣⲁⲓ̈ ϩⲛ̄ⲧⲙⲉϩⲥⲟⲉ ⲛ̄ⲣⲟⲙⲡⲉ ϫⲓⲛⲧⲁⲡⲉⲛⲉⲓⲱⲧ ⲛ̄ϩⲗ̄ⲗⲟ ⲙ̄ⲧⲟⲛ ⲙ̄ⲙⲟϥ ⲁⲡⲁ ⲥⲉⲛⲟⲩⲑⲓⲟⲥ ϩⲙ̄ⲡⲙⲉϩⲥⲁϣϥ̄ ⲛ̄ⲉⲃⲟⲧ ⲛ̄ⲥⲟⲩⲙⲛ̄ⲧⲥⲛⲟⲟⲩⲥ ⲙ̄ⲡⲉⲃⲟⲧ · ⲛ̄ⲧⲉⲣⲉⲟⲩⲛⲟϭ ⲛ̄ϩⲓⲥⲉ ϣⲱⲡⲉ ϩⲙ̄ⲡⲕⲁϩ ⲧⲏⲣϥ̄ ϩⲛ̄ϩⲉⲛϩⲕⲟ ⲙⲛ̄ϩⲉⲛϣⲱⲛⲉ · ϩⲙ̄ⲡⲧⲣⲉⲡⲓⲛⲟϭ ⲙ̄ⲙⲏⲏϣⲉ ⲥⲱⲟⲩϩ ⲉⲡⲉⲓ̈ⲙⲁ · ⲉⲁⲩϣⲱⲛⲉ ⲁⲩⲱ ⲉⲁϩⲁϩ ⲙⲟⲩ ⲛ̄ϩⲏⲧⲟⲩ · 
</chapter>
<chapter n="02">
<p n="01">
ⲡⲉϩⲙⲟⲧ ⲙ̄ⲡⲛⲟⲩⲧⲉ ϣⲏⲡ ϫⲉⲁⲛⲥⲛⲏⲩ ⲟⲩⲱⲥϥ̄ ⲉⲣⲟⲟⲩ ⲁⲩϥⲓⲡⲉⲩⲣⲟⲟⲩϣ ϩⲛ̄ϩⲱⲃ ⲛⲓⲙ ⲙ̄ⲡⲟⲩⲕⲁⲁⲩ ⲉϣⲱⲱⲧ ⲛ̄ⲗⲁⲁⲩ ϩⲛ̄ⲧⲉⲩⲭⲣⲉⲓⲁ ⲧⲏⲣⲥ̄ ⲉⲧⲟⲩⲁϩⲉ ⲛⲁⲥ · ⲉⲓⲧⲉ ⲁⲑⲩⲣⲁⲥ · ⲉⲓⲧⲉ ϭⲓⲛⲟⲩⲱⲙ · ⲉⲓⲧⲉ ϭⲣⲟⲟⲙⲡⲉ ⲉϥⲟⲩⲱⲧ ⲏ ⲉϥⲙⲟⲗϩ̄ · ⲉⲓⲧⲉ ⲥⲟⲟⲩϩⲉ · ⲉⲓⲧⲉ ϩⲁⲗⲱⲙ · ⲉⲓⲧⲉ ⲉϫⲟⲕⲙⲟⲩ · ⲉⲓⲧⲉ ⲉϯⲡⲁϩⲣⲉ ⲉⲛⲉⲧⲉⲣⲉⲙ̄ⲡⲗⲏⲅⲏ ϩⲓⲱⲟⲩ · ⲉⲓⲧⲉ ⲉϫⲟⲕⲙⲟⲩ · ⲉⲓⲧⲉ ⲉϯⲡⲁϩⲣⲉ ⲉⲛⲉⲧⲉⲣⲉⲙ̄ⲡⲗⲏⲅⲏ ϩⲓⲱⲟⲩ ·
</p>
<p n="02">
ϩⲁⲡⲁⲝ ϩⲁⲡⲗⲱⲥ ⲙ̄ⲡⲉⲛ̄ⲥⲛⲏⲩ ⲕⲁⲁⲩ ⲉϣⲱⲱⲧ ⲙ̄ⲡⲉⲧⲟⲩⲁϩⲉ ⲛⲁϥ ⲧⲏⲣϥ̄ ⲉⲛ̄ⲧⲉⲛϭⲟⲙ ⲁⲛ · ⲁⲗⲗⲁ ϩⲛ̄ⲧⲉⲭⲁⲣⲓⲥ ⲙ̄ⲡⲛⲟⲩⲧⲉ ⲡⲉⲛⲥⲱⲧⲏⲣ ⲡⲉⲛⲧⲁϥⲧⲁⲁϥ ⲛ̄ⲥⲱⲧⲉ ϩⲁⲟⲩⲟⲛ ⲛⲓⲙ · 
</p>
<p n="03">
ⲉⲁⲩⲇⲓⲁⲕⲟⲛⲉⲓ ⲛ̄ⲛⲉⲧϣⲱⲛⲉ ⲙⲛ̄ⲛ̄ⲕⲉⲙⲏⲏϣⲉ ⲧⲏⲣⲟⲩ ⲉⲧⲟⲩⲥⲟⲃⲧⲉ ⲛⲁⲩ ⲙ̄ⲙⲏⲛⲉ ⲉⲩⲧⲙ̄ⲙⲟ ⲙ̄ⲙⲟⲟⲩ , ⲉⲩⲛⲁⲣ̄ϩⲟⲩⲟ ⲉⲟⲩϭⲓⲥⲧⲃⲁ ⲛ̄ⲣⲱⲙⲉ , ⲏ ⲥⲉ ⲛ̄ϣⲉ · ⲥⲟⲡ ϩⲟⲩⲟ ⲉⲛⲁⲓ̈ ⲏ ⲡⲉⲥⲃⲟⲕ ·
</p>
<p n="04">
ⲁⲩⲱ ⲛⲉⲛⲧⲁⲩⲙⲟⲩ ⲧⲏⲣⲟⲩ ⲉⲁⲩⲣ̄ϩⲟⲩⲟ ⲉϣⲉ ϫⲟⲩⲧϣⲙⲏⲛ ⲛ̄ⲣⲱⲙⲉ , ⲉⲁⲩϥⲓⲡⲉⲩⲣⲟⲟⲩϣ ⲁⲩⲕⲟⲟⲥⲟⲩ ϩⲛ̄ⲧⲉⲭⲣⲓⲁ ⲧⲏⲣⲥ̄ ϩⲓⲧⲙ̄ⲡⲉⲥⲙⲟⲩ ⲙ̄ⲡⲉⲭ̄ⲥ̄ ⲓ̄ⲥ̄ ⲡⲉⲛϫⲟⲉⲓⲥ ⲡⲁⲓ̈ ⲉⲛⲧⲁϥϯϭⲟⲙ ⲛ̄ⲛⲉⲥⲛⲏⲩ ⲉⲁⲩϩⲩⲡⲏⲣⲉⲧⲉⲓ ⲙ̄ⲙⲟⲟⲩ ϣⲁⲛⲧⲉⲡⲙⲁ ⲙ̄ⲧⲟⲛ ⲛ̄ⲧⲉⲡⲟⲩⲁ ⲡⲟⲩⲁ ⲃⲱⲕ ⲉⲛⲉϥⲧⲟⲡⲟⲥ :
</chapter>
<chapter n="03">
<p n="01">
ⲉⲧⲃⲉⲡⲁⲓ̈ ⲧⲛ̄ⲉⲝⲟⲙⲟⲗⲟⲅⲉⲓ ⲛⲁⲕ ⲡⲉⲛϫⲟⲉⲓⲥ ⲓ̄ⲥ̄ ⲡⲉⲭ̄ⲥ̄ ⲙⲛ̄ⲡⲉⲕⲉⲓⲱⲧ ⲉⲧⲥⲙⲁⲙⲁⲁⲧ · ϫⲉⲛⲉⲕϩⲃⲏⲩⲉ ⲧⲏⲣⲟⲩ ϩⲉⲛⲙⲉⲛⲉ · ⲁⲩⲱ ϩⲉⲛϩⲁⲡ ⲙ̄ⲙⲉⲛⲉ ⲛⲉⲕϩⲃⲏⲩⲉ · ϫⲉⲛ̄ⲧⲁⲛⲁⲓ̈ ⲧⲏⲣⲟⲩ ϣⲱⲡⲉ ⲉⲧⲃⲉⲛⲉⲛⲛⲟⲃⲉ ·
</p>
<p n="02">
ⲁⲩⲱ ⲛⲉⲛⲁⲛⲟⲙⲓⲁ ⲁⲩⲣⲓⲕⲉ ⲛ̄ⲛⲁⲓ̈ ⲉⲃⲟⲗ ⲙ̄ⲙⲟⲛ ⲉⲧⲉⲛⲉⲕⲙⲛ̄ⲧϣⲁⲛϩⲧⲏϥ ⲛⲉ · ⲁⲩⲱ ⲛⲉⲛⲛⲟⲃⲉ ⲁⲩⲧⲣⲉⲛ̄ⲁⲅⲁⲑⲟⲛ ⲟⲩⲉ ⲙ̄ⲙⲟⲛ · ⲁⲩⲱ ⲛⲉⲛϫⲓ ⲛϭⲟⲛⲥ̄ ⲙⲛ̄ⲛⲉⲛⲙⲛ̄ⲧϣⲁϥⲧⲉ ⲛⲉⲛⲧⲁⲩ ⲧⲣⲉⲕⲕⲧⲉⲡⲉⲕϩⲟ ⲉⲃⲟⲗ ⲙ̄ⲙⲟⲛ ⲉⲧⲙ̄ⲛⲁ ⲛⲁⲛ · ⲁⲩⲱ ⲁⲕⲡⲁⲣⲁⲇⲓⲇⲟⲩ ⲙ̄ⲙⲟⲛ ⲉⲧⲟⲟⲧⲟⲩ ⲛ̄ⲑⲗⲓⲯⲓⲥ ⲛⲓⲙ ⲉⲧⲉⲡⲙⲟⲩⲡⲉ ⲙⲛ̄ⲡϩⲉⲃⲱⲱⲛ ⲙⲛ̄ϩⲓⲥⲉ ⲛⲓⲙ ·
</p>
<p n="03">
ϩⲛ̄ⲛⲁⲓ̈ ⲟⲛ ⲧⲏⲣⲟⲩ ⲙ̄ⲡⲉⲡⲉⲛϩⲏⲧ ⲁⲓⲥⲑⲁⲛⲉ ⲉⲧⲣⲉⲛⲕⲧⲟⲛ ⲛ̄ⲧⲛ̄ⲣ̄ϩⲟⲧⲉ ϩⲏⲧⲕ̄ ⲛ̄ⲧⲛ̄ⲉⲡⲓⲕⲁⲗⲉⲓ ⲙ̄ⲡⲉⲕⲣⲁⲛ · ϫⲉⲛ̄ⲧⲕ̄ⲟⲩⲛⲟⲩⲧⲉ ⲛ̄ⲛⲁⲏⲧ ⲉⲕⲉⲓⲣⲉ ⲛ̄ϩⲧⲏⲕ ⲉϫⲛ̄ⲛ̄ⲕⲁⲕⲓⲁ
</p>
<p n="04">
ⲡϫⲟⲉⲓⲥ ⲡⲉⲛⲛⲟⲩⲧⲉ ⲕⲱ ⲛⲁⲛ ⲉⲃⲟⲗ ⲛⲅ̄ⲧⲁⲁⲥ ⲛⲁⲛ ⲉⲧⲣⲉⲛⲕⲧⲟⲛ ⲉⲃⲟⲗ ϩⲛ̄ⲛⲉⲛⲡⲉⲑⲟⲟⲩ · ⲛ̄ⲧⲛ̄ⲛⲟⲉⲓ ϩⲛ̄ⲇⲓⲕⲁⲓⲟⲥⲩⲛⲏ ⲛⲓⲙ ⲁⲩⲱ ϩⲙ̄ⲙⲉ ⲛⲓⲙ ⲛ̄ⲧⲛ̄ⲉⲓⲣⲉ ⲙ̄ⲡⲡⲉⲧⲛⲁⲛⲟⲩϥ ⲙ̄ⲡⲉⲕⲙ̄ⲧⲟ ⲉⲃⲟⲗ · 
</p>
<p n="05">
ⲥⲱⲧⲙ̄ ⲉⲣⲟⲛ ⲡϫⲟⲉⲓⲥ ϫⲉⲟⲩⲭⲣⲏⲥⲧⲟⲥ ⲡⲉ ⲡⲉⲕⲛⲁ · ⲕⲱ ⲛⲁⲛ ⲉⲃⲟⲗ ⲡϫⲟⲉⲓⲥ · ϣⲛ̄ϩⲧⲏⲕ ⲡϫⲟⲉⲓⲥ · ϯϩⲧⲏⲕ ⲡϫⲟⲉⲓⲥ ⲉⲡⲉⲛϩⲓⲥⲉ ⲙⲛ̄ⲡⲉⲛⲙ̄ⲕⲁϩ · ⲙⲛ̄ⲡϩⲟϫϩϫ̄ ⲙ̄ⲡⲕⲟⲥⲙⲟⲥ ⲧⲏⲣϥ̄ · ⲁⲣⲓⲥ ⲉⲧⲃⲏⲏⲧⲕ̄ ⲛⲅ̄ⲧⲙ̄ⲱⲥⲕ̄ ⲡϫⲟⲉⲓⲥ ⲡⲉⲛⲛⲟⲩⲧⲉ ·
</p>
<p n="06">
ⲛⲓⲙ ⲅⲁⲣ ⲡⲉ ⲡⲕⲉⲛⲟⲩⲧⲉ ⲛ̄ⲃⲗ̄ⲗⲁⲕ ⲉⲕϥⲓ ⲙ̄ⲙⲁⲩ ⲛ̄ⲛ̄ⲁⲛⲟⲙⲓⲁ · ⲁⲩⲱ ⲉⲕⲱⲃϣ̄ ⲙ̄ⲙⲟⲕ ⲉⲛⲉⲛⲙⲛ̄ⲧϣⲁϥⲧⲉ ⲙⲛ̄ⲛⲉⲛⲡⲁⲣⲁⲡⲧⲱⲙⲁ · ϫⲉⲛ̄ⲧⲕ̄ⲟⲩϣⲁⲛϩⲧⲏϥ ⲁⲩⲱ ⲛ̄ⲧⲕ̄ⲟⲩϩⲁⲣϣ̄ϩⲏⲧ ⲉⲛⲁϣⲉⲡⲉⲕⲛⲁ ·
</p>
<p n="07">
ⲛ̄ⲧⲁⲛⲓϩⲓⲥⲉ ⲅⲁⲣ ⲧⲏⲣⲟⲩ ϣⲱⲡⲉ ⲙ̄ⲙⲟⲛ ⲉⲧⲃⲉ ϫⲉⲁⲛⲣ̄ⲁⲧⲥⲱⲧⲙ̄ ⲛ̄ⲥⲱⲕ · ⲛ̄ⲑⲉ ⲉⲛⲧⲁⲕϫⲟⲟⲥ ϩⲓⲧⲙ̄ⲡⲉ ⲡⲣⲟⲫⲏⲧⲏⲥ ϫⲉⲛ̄ⲧⲁⲛⲁⲓ̈ ⲧⲏⲣⲟⲩ ϣⲱⲡⲉ ⲙ̄ⲙⲱⲧⲛ̄ ⲉⲧⲃⲏⲏⲧ · ⲧⲉⲧⲛⲁⲛ̄ⲕⲟⲧⲕ̄ ϩⲛ̄ⲟⲩⲗⲩⲡⲏ · ⲉⲧⲃⲉⲡⲁⲓ̈ ⲧⲁⲓ̈ ⲧⲉ ⲑⲉ ⲉⲛⲧⲁⲛⲥⲉⲓ ⲛ̄ⲧⲉⲛⲣⲙ̄ⲉⲓⲏ ·
</chapter>
<chapter n="04">
<p n="01">
ⲟⲩⲟⲉⲓ ⲛⲁⲛ ϫⲉⲁⲛⲣ̄ⲛⲟⲃⲉ · ⲉⲧⲃⲉⲡⲁⲓ̈ ⲁⲡⲉⲛϩⲏⲧ ϣⲱⲡⲉ ⲉϥⲙⲟⲕϩ̄ · ⲁⲩⲱ ⲟⲩⲟⲉⲓ ⲛⲁⲛ ϫⲉⲙ̄ⲡⲛ̄ⲧⲥⲁⲃⲟ ⲉⲟⲩⲁϩⲛ̄ ⲛ̄ⲥⲱⲕ · ⲟⲩⲇⲉ ⲙ̄ⲡⲛ̄ⲗⲟ ϩⲛ̄ⲛⲉⲛϩⲃⲏⲩⲉ ⲙ̄ⲡⲟⲛⲏⲣⲟⲛ , ϫⲉⲕⲁⲥ ⲉⲣⲉⲟⲩⲡⲉⲧⲛⲁⲛⲟⲩϥ ϣⲱⲡⲉ ⲙ̄ⲙⲟⲛ ·
</p>
<p n="02">
ⲧⲇⲓⲕⲁⲓⲟⲥⲩⲛⲏ ⲉⲥϣⲟⲟⲡ ⲛⲁⲕ ⲡϫⲟⲉⲓⲥ · ⲡϣⲓⲡⲉ ⲙ̄ⲡϩⲟ ⲉϥϣⲟⲟⲡ ⲛⲁⲛ ⲛ̄ⲑⲉ ⲙ̄ⲡⲟⲟⲩ ⲛϩⲟⲟⲩ ·
</p>
<p n="03">
ⲙ̄ⲙⲛ̄ⲧϣⲁⲛϩⲧⲏϥ ⲙⲛ̄ⲛ̄ⲕⲱ ⲉⲃⲟⲗ ⲉⲩϣⲟⲟⲡ ⲛⲁⲕ ⲡϫⲟⲉⲓⲥ ⲓ̄ⲥ̄ ϫⲉⲁⲛⲣ̄ⲛⲟⲃⲉ ϩⲛ̄ϩⲱⲃ ⲛⲓⲙ ⲁⲩⲱ ⲁⲛⲥⲁϩⲱⲛ ⲉⲃⲟⲗ ⲙ̄ⲙⲟⲕ · ⲉⲙⲡⲛ̄ⲥⲱⲧⲙ̄ ⲛ̄ⲥⲁⲧⲉⲕⲥⲙⲏ ⲙⲛ̄ⲛⲉⲕⲉⲛⲧⲟⲗⲏ ⲙⲛ̄ⲛⲉⲕⲟⲩⲉϩⲥⲁϩⲛⲉ ⲉⲛⲧⲁⲕϩⲱⲛ ⲙ̄ⲙⲟⲟⲩ ⲉⲧⲟⲟⲧⲛ̄ ⲉⲧⲣⲉⲛⲙⲟⲟϣⲉ ϩⲣⲁⲓ̈ ⲛ̄ϩⲏⲧⲟⲩ ϫⲉⲕⲁⲥ ⲉⲣⲉⲡⲡⲉⲧⲛⲁⲛⲟⲩϥ ϣⲱⲡⲉ ⲙ̄ⲙⲟⲛ ·
</p>
<p n="04">
ⲁⲗⲗⲁ ⲁⲛⲙⲟⲟϣⲉ ϩⲙ̄ⲡⲟⲩⲱϣ ⲙ̄ⲡⲉⲛϩⲏⲧ ⲉⲑⲟⲟⲩ ϣⲁⲛⲧⲉⲛⲉⲓ̈ϩⲓⲥⲉ ⲧⲏⲣⲟⲩ ⲧⲱⲙⲧ̄ ⲉⲣⲟⲛ · ⲉⲥⲉϯⲥⲃⲱ ⲛⲁⲛ ⲛ̄ϭⲓⲧⲉⲛⲙⲛ̄ⲧⲁⲧⲥⲱⲧⲙ̄ · ⲁⲩⲱ ⲉⲥⲉϫⲡⲓⲟⲛ ⲛ̄ϭⲓⲧⲉⲛⲕⲁⲕⲓⲁ · ⲉⲓⲙⲉ ⲁⲩⲱ ⲛ̄ⲧⲛ̄ⲛⲁⲩ ϫⲉϥⲥⲁϣⲉ ⲛⲁⲛ ⲉⲧⲣⲉⲛⲕⲱ ⲛ̄ⲥⲱⲛ ⲙ̄ⲡⲛⲟⲙⲟⲥ ⲙ̄ⲡⲛⲟⲩⲧⲉ ⲙⲛ̄ⲛⲉϥⲇⲓⲕⲁⲓⲱⲙⲁ ⲙⲛ̄ⲛⲉϥⲉⲛⲧⲟⲗⲏ ·
</p>
<p n="05">
ⲃⲟⲏⲑⲉⲓ ⲉⲣⲟⲛ ⲡϫⲟⲉⲓⲥ ⲓ̄ⲥ̄ ⲡⲛⲟⲩⲧⲉ ⲡⲉⲛⲥⲱⲧⲏⲣ . ⲉⲧⲃⲉⲡⲉⲟⲟⲩ ⲙ̄ⲡⲉⲕⲣⲁⲛ ⲡϫⲟⲉⲓⲥ ⲙⲁⲧⲟⲩϫⲟⲛ · ⲛⲅ̄ⲕⲱ ⲉⲃⲟⲗ ⲛ̄ⲛⲉⲛⲁⲛⲟⲙⲓⲁ ⲉⲧⲃⲉⲡⲉⲕⲣⲁⲛ · ⲡϫⲟⲉⲓⲥ ⲙⲁⲧⲟⲩϫⲟⲛ · ⲛⲅ̄ⲕⲱ ⲉⲃⲟⲗ ⲛ̄ⲛⲉⲛⲁⲛⲟⲙⲓⲁ ⲉⲧⲃⲉⲡⲉⲕⲣⲁⲛ · ⲙⲏⲡⲟⲧⲉ ⲛ̄ⲥⲉϫⲟⲟⲥ ⲛ̄ϭⲓⲛ̄ⲣⲱⲙⲉ ⲛ̄ⲁⲡⲓⲥⲧⲟⲥ ⲙⲛ̄ⲛ̄ϩⲉⲗⲗⲏⲛ ϫⲉⲉϥⲧⲱⲛ ⲡⲉⲩⲛⲟⲩⲧⲉ · ⲁⲗⲗⲁ ⲙⲁⲧⲟⲩϫⲟⲛ ⲕⲁⲧⲁⲛⲉⲕϣⲡⲏⲣⲉ . ⲛⲅ̄ϯⲉⲟⲟⲩ ⲙ̄ⲡⲉⲕⲣⲁⲛ ⲡϫⲟⲉⲓⲥ ·
</p>
<p n="06">
ⲙ̄ⲡⲣ̄ⲣ̄ⲡⲙⲉⲉⲩⲉ ⲛ̄ⲛⲉⲛⲁⲛⲟⲙⲓⲁ ⲛ̄ϣⲟⲣⲡ̄ · ⲁⲗⲗⲁ ⲙⲁⲣⲉⲟⲩϩⲏⲧ ⲉϥⲟⲩⲁⲁⲃ ϣⲱⲡⲉ ⲛ̄ϩⲏⲧⲛ̄ · ⲁⲩⲱ ⲟⲩⲡ̄ⲛ̄ⲁ̄ ⲉϥⲥⲟⲩⲧⲱⲛ ⲙⲁⲣⲉϥⲣ̄ⲃⲣ̄ⲣⲉ ⲙ̄ⲡⲉⲛⲥⲁⲛϩⲟⲩⲛ · ⲛⲅ̄ⲁⲁⲛ ⲛ̄ⲙ̄ⲡϣⲁ ⲉⲧⲣⲉⲟⲩⲡ̄ⲛ̄ⲁ̄ ⲛ̄ⲇⲓⲁⲕⲣⲓⲥⲓⲥ ⲟⲩⲱϩ ⲛ̄ϩⲏⲧⲛ̄ · ⲉⲧⲣⲉⲛⲇⲓⲁⲕⲣⲓⲛⲉ ϩⲛ̄ⲧⲙⲏⲧⲉ ⲙ̄ⲡⲡⲉⲧⲛⲁⲛⲟⲩϥ ⲙⲛ̄ⲡⲡⲉⲑⲟⲟⲩ ·
</p>
<p n="07">
ⲡϫⲟⲉⲓⲥ ⲁⲣⲓⲡⲉⲛⲙⲉⲉⲩⲉ ⲁⲩⲱ ⲛⲅ̄ϭⲙ̄ⲛⲉⲛϣⲓⲛⲉ . ⲛⲅ̄ⲁⲁⲛ ⲛ̄ⲙ̄ⲡϣⲁ ⲉⲧⲣⲉⲛⲉⲕⲙⲛ̄ⲧϣⲁⲛϩⲧⲏϥ ⲧⲁϩⲟⲛ ϩⲛ̄ⲟⲩϭⲉⲡⲏ ϫⲉⲁⲛⲣ̄ϩⲏⲕⲉ ⲉⲙⲁⲧⲉ · ⲛ̄ⲣⲱⲙⲉ ⲙⲛ̄ⲛ̄ⲧⲃ̄ⲛⲟⲟⲩⲉ ⲉⲕⲉⲧⲟⲩϫⲟⲟⲩ ⲡϫⲟⲉⲓⲥ ·
</p>
<p n="08">
ⲡϫⲟⲉⲓⲥ ⲡⲉⲕⲛⲁ ϣⲟⲟⲡ ϣⲁⲉⲛⲉϩ ⲙ̄ⲡⲣ̄ⲕⲱ ⲛ̄ⲥⲱⲕ ⲛ̄ⲛⲉϩⲃⲏⲩⲉ ⲛ̄ⲛⲉⲕϭⲓϫ · ⲁⲣⲓⲡⲙⲉⲉⲩⲉ ⲛ̄ⲛⲉⲕⲙⲛ̄ⲧϣⲁⲛϩⲧⲏϥ ⲡϫⲟⲓ̈ⲥ ⲁⲩⲱ ⲛⲉⲕⲛⲁ ϫⲉⲥⲉϣⲟⲟⲡ ϫⲓⲛⲉⲛⲉϩ ·
</chapter>
<chapter n="05">
<p n="01">
ⲉⲓⲥϩⲏⲏⲧⲉ ϭⲉ ⲁⲧⲉⲛⲙⲛ̄ⲧⲁⲧⲙ̄ⲡϣⲁ ⲙⲛ̄ⲛⲉⲛⲛⲟⲃⲉ ⲉⲧⲛⲁϣⲧ̄ ⲁⲡⲟⲥⲧⲉⲣⲉⲓ ⲙ̄ⲙⲟⲛ ⲙ̄ⲡⲉⲕⲛⲁ ⲛ̄ⲧⲣⲟⲙⲡⲉ . ⲉⲧⲉⲡⲙⲟⲟⲩ ⲡⲉ ⲙ̄ⲡⲉⲓⲉⲣⲟ ·
</p>
<p n="02">
ⲟⲩⲛϭⲟⲙ ⲙⲉⲛ ⲙ̄ⲙⲟⲕ ⲛ̄ϩⲟⲟⲩ ⲛⲓⲙ · ⲁⲗⲗⲁ ⲛⲉⲛⲛⲟⲃⲉ ⲛⲉⲧϥⲱϭⲉ ⲙ̄ⲙⲟⲛ ⲛ̄ⲛ̄ⲁⲅⲁⲑⲟⲛ · ⲁⲩⲱ ⲉⲧⲃⲉⲛⲉⲛⲡⲉⲑⲟⲟⲩ . ⲁⲕⲕⲱⲧⲉ ⲙ̄ⲡⲉⲕϩⲟ ⲉⲃⲟⲗ ⲙ̄ⲙⲟⲛ ⲉⲧⲙ̄ⲛⲁ ⲛⲁⲛ ·
</p>
<p n="03">
ⲉⲧⲃⲉⲡⲉⲓ̈ ⲟⲩⲟⲉⲓ ⲛⲁⲛ ϫⲉⲁⲛⲡⲱⲧ ⲉⲃⲟⲗ ⲙ̄ⲙⲟⲕ · ⲟⲩⲛ̄ⲟⲩⲙⲛ̄ⲧⲉⲃⲓⲏⲛ ⲛⲁⲧⲁϩⲟⲛ ϫⲉⲁⲛⲣ̄ϣⲁϥⲧⲉ ⲉⲣⲟⲕ · ϩⲙ̄ⲡⲁⲓ̈ ⲅⲁⲣ · ⲛ̄ⲧⲁⲩϫⲟⲟⲥ ϫⲉϣⲁⲧⲛⲁⲩ ⲡⲕⲁϩ ⲛⲁⲣ̄ϩⲏⲃⲉ ⲁⲩⲱ ⲡⲉⲭⲟⲣⲧⲟⲥ ⲧⲏⲣϥ̄ ⲛ̄ⲧⲥⲱϣⲉ ϥⲛⲁϣⲟⲟⲩⲉ ⲉⲃⲟⲗ ⲛ̄ⲧⲕⲁⲕⲓⲁ ⲛ̄ⲛⲉⲧⲟⲩⲏϩ ϩⲓϫⲙ̄ⲡⲕⲁϩ · ⲁⲩⲧⲁⲕⲟ ⲛ̄ϭⲓⲛ̄ϩⲁⲗⲁⲧⲉ ⲙⲛ̄ⲛ̄ⲧⲃ̄ⲛⲟⲟⲩⲉ ⲁⲩϫⲟⲟⲥ ϫⲉⲙ̄ⲡⲛⲟⲩⲧⲉ ⲛⲁⲛⲁⲩ ⲁⲛ ⲉⲛⲉⲛϩⲓⲟⲟⲩⲉ ·
</p>
<p n="04">
ⲟⲩ ⲉⲣⲟⲛ ⲡⲉ ⲉⲧⲣⲉⲛⲁⲓ̈ ⲧⲱⲙⲧ̄ ⲉⲣⲟⲛ · ⲡⲉⲛϩⲏⲧ ⲡⲗⲁⲛⲁ · ⲁⲩⲱ ⲧⲉⲛⲁⲛⲟⲙⲓⲁ ⲱⲙⲥ̄ ⲙ̄ⲙⲟⲛ · ⲁⲧⲉⲛⲯⲩⲭⲏ ϩⲉ ⲉⲟⲩϩⲟⲧⲉ ·
</p>
<p n="05">
ⲛⲉⲛⲁⲛⲟⲙⲓⲁ ⲅⲁⲣ ⲛ̄ϩⲏⲧⲛ̄ · ⲁⲩⲱ ⲁⲛⲉⲓⲙⲉ ⲉⲛⲉⲛϫⲓ ⲛϭⲟⲛⲥ̄ · ⲁⲛⲣ̄ϣⲁϥⲧⲉ · ⲁⲛϫⲓϭⲟⲗ · ⲁⲩⲱ ⲁⲛⲗⲟ ⲉⲛⲟⲩⲏϩ ϩⲓⲡⲁϩⲟⲩ ⲙ̄ⲡⲉⲛⲛⲟⲩⲧⲉ · ⲁⲛⲱϣ ⲁⲩⲱ ⲁⲛⲙⲉⲗⲉⲧⲁ ⲉⲃⲟⲗ ϩⲙ̄ⲡⲉⲛϩⲏⲧ ⲛ̄ϩⲉⲛϣⲁϫⲉ ⲛ̄ϫⲓ ⲛϭⲟⲛⲥ · ⲁⲛⲥⲁϩⲉⲡϩⲁⲡ ⲉⲡⲁϩⲟⲩ ⲁⲩⲱ ⲁⲧⲇⲓⲕⲁⲓⲟⲥⲩⲛⲏ ⲟⲩⲉ ϫⲉⲁⲧⲙⲉ ⲱϫⲛ̄ ϩⲛ̄ⲛⲉⲩϩⲓⲟⲟⲩⲉ · ⲁⲩⲱ ⲙⲡⲟⲩⲉϣϭⲙ̄ϭⲟⲙ ⲉⲉⲓ ⲉⲃⲟⲗ ϩⲓⲧⲙ̄ⲡⲥⲟⲟⲩⲧⲛ̄ ·
</p>
<p n="06">
ⲉⲧⲃⲉⲡⲁⲓ̈ ⲡⲥⲁϩⲟⲩ ⲛⲁⲟⲩⲱⲙⲡⲕⲁϩ ϫⲉⲁⲩⲣ̄ⲛⲟⲃⲉ ⲛ̄ϭⲓⲛⲉⲧⲟⲩⲏϩ ⲛ̄ϩⲏⲧϥ̄ ·
</chapter>
<chapter n="06">
<p n="01">
ⲉϣϫⲉ ⲛⲉⲛⲛⲟⲃⲉ ϭⲉ ⲁⲩⲁϩⲉⲣⲁⲧⲟⲩ ⲉⲣⲟⲛ · ⲡϫⲟⲉⲓⲥ ⲁⲣⲓⲣⲉ ⲛⲁⲛ ⲉⲧⲃⲉⲡⲉⲕⲣⲁⲛ ϫⲉⲛⲁϣⲉⲛⲉⲛⲛⲟⲃⲉ ⲙ̄ⲡⲉⲕⲙ̄ⲧⲟ ⲉⲃⲟⲗ · ϫⲉⲁⲛⲣ̄ⲛⲟⲃⲉ ⲉⲣⲟⲕ · 
</p>
<p n="02">
ϯⲥⲃⲱ ⲛⲁⲛ ⲡϫⲟⲉⲓⲥ · ⲡⲗⲏⲛ ϩⲛ̄ⲟⲩϩⲁⲡ ϩⲙ̄ⲡⲉⲕϭⲱⲛⲧ̄ ⲁⲛ ϫⲉⲕⲁⲥ ⲛ̄ⲛⲉⲕⲧⲣⲉⲛⲥⲃⲟⲕ · ⲁⲩⲱ ⲛⲅ̄ⲉⲓⲣⲉ ⲛⲁⲛ ⲕⲁⲧⲁⲡⲉⲕⲛⲁ · ⲁⲩⲱ ⲕⲁⲧⲁⲡⲁϣⲁⲓ̈ ⲛ̄ⲛⲉⲕⲙⲛ̄ⲧϣⲁⲛϩⲧⲏϥ ϫⲉⲛ̄ⲧⲕ̄ⲟⲩⲛⲟⲩⲧⲉ ⲛ̄ⲛⲁⲏⲧ ·
</p>
<p n="03">
ⲡϫⲟⲉⲓⲥ ⲡⲉⲛⲛⲟⲩⲧⲉ ⲁⲣⲓⲡⲉⲛⲙⲉⲉⲩⲉ ⲁⲩⲱ ⲛⲅ̄ϭⲙ̄ⲡⲉⲛϣⲓⲛⲉ · ⲙ̄ⲡⲣ̄ⲉⲓⲣⲉ ⲛⲁⲛ ⲕⲁⲧⲁⲛⲉⲛⲛⲟⲃⲉ · ⲟⲩⲧⲉ ⲙ̄ⲡⲣ̄ⲧⲱⲱⲃⲉ ⲛⲁⲛ ⲕⲁⲧⲁⲛⲉⲛⲁⲛⲟⲙⲓⲁ ϫⲉⲉⲕϣⲁⲛϯϩⲧⲏⲕ ⲅⲁⲣ ⲉⲛⲉⲛⲙⲛ̄ⲧϣⲁϥⲧⲉ ⲙⲛ̄ⲛⲉⲛⲡⲁⲣⲁⲡⲧⲱⲙⲁ ⲛⲓⲙ ⲡⲉⲧⲛⲁϣⲁϩⲉⲣⲁⲧϥ̄ ϫⲉⲉⲣⲉⲡⲕⲱ ⲉⲃⲟⲗ ⲛ̄ⲧⲟⲟⲧⲕ̄ · ⲉⲕϣⲁⲛⲟⲩⲱⲛ ⲅⲁⲣ ⲛ̄ⲧⲉⲕϭⲓϫ ...
</book>
<book n="2" title="Exhorations">
<chapter n="01">
<p n="01">
[ⲕⲟ]<pg n="ⲝ̄ⲁ̄"/>ⲥⲙⲟⲥ ⲉⲛⲙⲟⲟϣⲉ ϩⲛ̄ⲛ̄ϫⲱϩⲙ̄ ⲙⲛ̄ⲛ̄ϯϩⲉ · ⲙⲛ̄ⲛ̄ϫⲏⲣ · ⲙⲛ̄ⲛ̄ⲥⲱ · ⲙⲛ̄ⲙ̄ⲙⲛ̄ⲧⲣⲉϥϣⲙ̄ϣⲉⲉⲓⲇⲱⲗⲟⲛ ⲉⲧϫⲁϩⲙ̄  · ⲉⲛⲙⲟⲟϣⲉ ϩⲛ̄ⲟⲩⲕⲁⲕⲓⲁ ⲙⲛ̄ⲟⲩⲫⲑⲟⲛⲟⲥ · ⲉⲛⲟ ⲙ̄ⲙⲉⲥⲧⲉ ⲉⲛⲙⲟⲥⲧⲉ ⲛ̄ⲛⲉⲛⲉⲣⲏⲩ  · ⲉⲛⲟ ⲛⲁⲧⲥⲱⲧⲙ̄ · ⲉⲛⲡⲗⲁⲛⲁ  · ⲉⲛⲙⲟⲟϣⲉ
ϩⲙ̄ⲡⲡⲉⲧϣⲟⲩⲉⲓⲧ ⲙ̄ⲡⲉⲛϩⲏⲧ · ⲉⲛⲟ ⲛ̄ⲕⲁⲕⲉ ϩⲛ̄ⲛⲉⲛⲙⲉⲉⲩⲉ · ⲉⲛⲟ ⲛ̄ⲁⲗⲗⲟⲧⲣⲓⲟⲥ ⲉⲡⲱⲛϩ̄ ⲙ̄ⲡⲛⲟⲩⲧⲉ, ⲉⲧⲃⲉⲧⲙⲛ̄ⲧⲁⲧⲥⲟⲟⲩⲛ ⲉⲧϣⲟⲟⲡ ⲛ̄ϩⲏⲧⲛ̄ ⲉⲧⲃⲉⲡⲉⲛⲧⲱⲛ ⲛ̄ϩⲏⲧ · ⲉⲁⲛⲧⲁⲁⲛ ⲙ̄ⲙⲓⲛ ⲙ̄ⲙⲟⲛ ⲙ̄ⲡϫⲱϩⲙ̄ ⲙⲛ̄ⲡⲣ̄ϩⲱⲃ ⲉⲁⲕⲁⲑⲁⲣⲥⲓⲁ ⲛⲓⲙ ·
</p>
<p n="02">
ⲧⲉⲛⲟⲩ ⲇⲉ ⲛ̄ⲧⲁⲩⲧⲥⲁⲃⲟⲛ ⲁⲛ ⲛ̄ⲧⲉⲓ̈ϩⲉ  · ⲁⲗⲗⲁ ⲉⲛⲧⲁⲩϯⲥⲃⲱ ⲛⲁⲛ ϫⲉϩⲛ̄ⲟⲩϩⲟⲧⲉ ⲙⲛ̄ⲟⲩⲥⲧⲱⲧ ⲁⲣⲓϩⲱⲃ ⲉⲡⲉⲧⲛ̄ⲟⲩϫⲁⲓ̈. ⲡⲛⲟⲩⲧⲉ ⲅⲁⲣ ⲡⲉⲧⲉⲛⲉⲣⲅⲉⲓ ⲛ̄ϩⲏⲧⲧⲏⲩⲧⲛ̄ ⲙ̄ⲡⲟⲩⲱϣ ⲙⲛ̄ⲡϫⲱⲕ ⲉⲃⲟⲗ ⲙ̄ⲡⲟⲩⲱϣ  ·
</chapter>
<chapter n="02">
<p n="01">
ⲕⲁⲓ ⲅⲁⲣ ⲛ̄ϣⲏⲣⲉ ⲙ̄ⲡⲓ̄ⲏ̄ⲗ̄ ⲙ̄ⲡⲓⲟⲩⲟⲉⲓϣ ⲁⲙⲱⲩ̈ⲥⲏⲥ ⲛⲁⲩ ⲉⲣⲟⲟⲩ ⲛ̄ⲑⲉ
ⲉⲧⲟⲩϭⲉⲡⲏ ⲉⲣ̄ⲡⲱⲃϣ̄ ⲛ̄ⲛ̄ⲉⲛⲧⲟⲗⲏ ⲙ̄ⲡⲛⲟⲩⲧⲉ <pg n="ⲝ̄ⲃ̄"/> ⲁϥⲟⲩⲉϩⲥⲁϩⲛⲉ ⲛⲁⲩ ⲉⲧⲣⲉⲩⲧⲁⲙⲓⲟ ⲛ̄ϩⲉⲛⲧⲱⲱⲧⲉ ⲉϫⲛ̄ⲛ̄ⲧⲛ̄ϩ ⲛ̄ⲛⲉⲩϩⲟⲉⲓⲧⲉ, ϫⲉⲕⲁⲥ ⲉⲩⲛⲁⲛⲁⲩ ⲉⲣⲟⲟⲩ ⲛ̄ⲥⲉⲣ̄ⲡⲙⲉⲉⲩⲉ ⲛ̄ⲛ̄ⲉⲛⲧⲟⲗⲏ ⲙ̄ⲡⲛⲟⲩⲧⲉ ⲛ̄ⲥⲉⲧⲙ̄ⲣ̄ⲡⲉⲩⲱⲃϣ̄  : ⲁⲛⲟⲛ ⲇⲉ ϩⲱⲱⲛ ⲙⲁⲣⲛ̄ⲕⲱ ⲛⲁⲛ ⲛ̄ⲑⲟⲧⲉ ⲙ̄ⲡⲛⲟⲩⲧⲉ ϩⲙ̄ⲡⲉⲛϩⲏⲧ ⲉⲡⲙⲁ ⲛ̄ⲛ̄ⲧⲱⲧⲉ. ϫⲉⲕⲁⲥ ⲛ̄ⲛⲉⲛⲣ̄ⲡⲱⲃϣ̄ ⲛ̄ⲛ̄ⲉⲛⲧⲟⲗⲏ ⲉⲛⲧⲁⲛⲉⲛⲉⲓⲟⲧⲉ ⲧⲁⲁⲩ ⲉⲧⲟⲟⲧⲛ̄ :
</p>
<p n="02">
ⲉⲧⲃⲉⲡⲁⲓ̈ϭⲉ ⲛⲉⲥⲛⲏⲩ ⲙⲁⲣⲛ̄ⲕⲧⲟⲛ ⲛ̄ⲧⲛ̄ⲙⲉⲧⲁⲛⲟⲉⲓ ⲉⲙⲡⲁⲧⲉⲡⲕⲁⲓⲣⲟⲥ ⲱϫⲛ̄ ⲛ̄ⲧⲟⲟⲧⲛ̄. ⲁⲩⲱ ϩⲱⲥ ⲉⲣⲉⲡⲛⲟⲩⲟⲉⲓⲛ ϣⲟⲟⲡ ⲛⲙ̄ⲙⲁⲛ ⲉⲧⲉⲛⲉⲥⲃⲟⲟⲩⲉⲛⲉ ⲛ̄ⲛⲉⲛⲉⲓⲟⲧⲉ. ⲛ̄ⲑⲉ ⲉⲛⲧⲁⲡϫⲟⲓ̈ⲥ ϫⲟⲟⲥ ϫⲉⲙⲟⲟϣⲉ ϩⲟⲥⲟⲛ ⲉⲟⲩⲛ̄ⲧⲏⲧⲛ̄ ⲡⲟⲩⲟⲉⲓⲛ · ϫⲉⲛⲉⲡⲕⲁⲕⲉ  ⲧⲁϩⲉⲧⲏⲩⲧⲛ̄  · ⲁⲩⲱ ϫⲉϩⲱⲥ ⲉⲛϩⲙ̄ⲡⲉϩⲟⲟⲩ, ⲙⲁⲣⲛ̄ⲙⲟⲟϣⲉ ⲉⲛⲧⲥⲁⲛⲏⲩ  · ⲁⲩⲱ ϫⲉⲛⲉⲧⲛ̄ⲕⲟⲧⲕ̄ ⲅⲁⲣ. ⲉⲩⲛ̄ⲕⲟⲧⲕ̄ ⲛ̄ⲧⲉⲩϣⲏ · ⲁⲩⲱ ⲛⲉⲧⲧⲁϩⲉ. ⲉⲩⲧⲁϩⲉ ⲛ̄ⲧⲉⲩϣⲏ · ⲁⲛⲟⲛ ⲇⲉ ⲁⲛⲟⲛ ⲛⲁⲡⲉϩⲟⲟⲩ ⲙⲁⲣⲛ̄ⲛⲏⲫⲉ · ⲉⲁⲛϯϩⲓⲱⲱⲛ ⲙ̄ⲡϩⲱⲕ ⲛ̄ⲧⲡⲓ[ⲥⲧⲓⲥ] 
</book>
<book n="20" title="To Mary, Mother of John, and Talou">
<chapter n="01">
<p n="01">
ⲉⲡⲙⲁ ⲙ̄ⲡϩⲓⲥⲉ ⲧⲏⲣϥ̄ · ⲡⲙⲁ ⲙ̄ⲡⲣⲓⲙⲉ ⲙⲛ̄ⲡϭⲁϩϭϩ̄ ⲛ̄ⲛⲟⲃϩⲉ · ⲉⲧⲃⲉϫⲉⲁⲛⲕⲱ ⲛ̄ⲥⲱⲛ ⲛ̄ⲛⲉϥϣⲁϫⲉ ⲙⲛ̄ⲛⲉϥⲉⲛⲧⲟⲗⲏ ⲉⲛⲧⲁϥϩⲟⲛⲟⲩ ⲉⲧⲟⲟⲧⲛ̄ ϩⲛ̄ⲟⲩⲣⲓⲙⲉ ⲙⲛ̄ⲟⲩⲁϣⲁϩⲟⲙ ⲙⲛ̄ϩⲉⲛⲛⲟϭ ⲛ̄ϩⲓⲥⲉ ·
</p>
<p n="02">
ⲁⲛⲟⲛ ⲇⲉ ⲉⲡⲙⲁ ⲛ̄ⲧⲛ̄ϣⲱⲡⲉ ⲛⲁϥ ⲛ̄ϭⲟⲗϭⲗ̄ ϩⲙ̄ⲡⲙⲁ ⲉⲧⲙ̄ⲙⲁⲩ ⲙⲛ̄ⲟⲩⲧⲱⲧ ⲛ̄ϩⲏⲧ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲛⲟⲩⲧⲉ ϫⲉⲁⲛⲙⲟⲟϣⲉ ϩⲛ̄ⲟⲩⲧⲥⲁⲛⲟ ⲁⲩⲱ ⲕⲁⲧⲁⲝⲓⲥ · ⲁⲛⲕⲁⲧⲁⲫⲣⲟⲛⲉⲓ , ⲉⲁⲛϣⲓⲃⲉ ⲙ̄ⲡⲛⲟⲩⲧⲉ · ⲉⲛⲙⲟⲟϣⲉ ϩⲛ̄ⲟⲩⲕⲁⲕⲓⲁ · ⲙⲛ̄ⲟⲩⲙⲟⲥⲧⲉ · ⲙⲛ̄ⲟⲩϯⲧⲱⲛ ⲙⲛ̄ⲟⲩϫⲓⲟⲩⲉ ⲙⲛ̄ⲟⲩϭⲟⲗ · ⲙⲛ̄ⲟⲩⲙⲛ̄ⲧϫⲁⲥⲓϩⲏⲧ · ⲙⲛ̄ϩⲉⲛϫⲱϩⲙ̄ · ⲙⲛ̄ϩⲉⲛⲥⲱⲱϥ ϫⲉⲕⲁⲥ ⲉⲣⲉⲡϣⲁϫⲉ ⲉⲧⲥⲏϩ ⲛⲁϭⲛ̄ⲁⲣⲓⲕⲉ ⲉⲣⲟⲛ ϫⲉⲧⲡⲟⲣⲛⲉⲓⲁ ⲉⲛⲧⲁⲥⲁⲁⲥ ϩⲛ̄ⲕⲏⲙⲉ ⲙ̄ⲡⲥ̄ⲕⲁⲁⲥ ⲛ̄ⲥⲱⲥ · ⲉⲧⲉⲛ̄ⲛⲟⲃⲉ ⲛⲉ ⲉⲧⲛ̄ⲉⲓⲣⲉ ⲙ̄ⲙⲟⲟⲩ ϩⲙ̄ⲡⲕⲟⲥⲙⲟⲥ ⲉⲁⲛⲣ̄ϩⲟⲩⲟ ϫⲟⲕⲟⲩ ⲟⲛ ⲉⲃⲟⲗ ϩⲛ̄ⲙ̄ⲙⲁ ⲉⲧⲟⲩⲁⲁⲃ ⲙ̄ⲡⲛⲟⲩⲧⲉ ·
</p>
<p n="03">
ⲛ̄ⲛⲉⲓ̈ϣⲁϫⲉ ⲁⲛ ⲉⲛⲉⲥⲛⲏϩⲩ ⲧⲏⲣⲟⲩ ⲉⲧⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ · ⲁⲩⲱ ⲉⲧϩⲁⲣⲉϩ ⲉⲛⲉϥⲉⲛⲧⲟⲗⲏ · ⲁⲗⲗⲁ ⲟⲩⲟⲓ̈ ⲛⲁⲛ ⲛⲉⲧⲡⲁⲣⲁⲃⲁ ⲛ̄ⲛ̄ⲉⲛⲧⲟⲗⲏ. ⲛ̄ⲛⲉⲛⲉⲓⲟⲧⲉ : 
</p>
<p n="04">
ⲉⲧⲃⲉⲡⲁⲓ̈ ϯϫⲱ ⲙ̄ⲙⲟⲥ ⲛⲏⲧⲛ̄ ⲛ̄ⲧⲱⲧⲛ̄ · ⲙⲁⲣⲓⲁ ⲧⲙⲁⲁⲩ ⲛ̄ⲓ̈ⲱϩⲁⲛⲛⲏⲥ ⲙⲛ̄ⲧⲁⲗⲟⲩ ⲧⲙⲁⲁⲩ ⲙ̄ⲙⲁⲕⲁⲣⲓⲟⲥ , ⲁⲩⲱ ⲛⲉⲩⲕⲉϣⲉⲉⲣⲉ ⲛ̄ⲥⲟϭ , ⲁⲩⲱ ⲛ̄ⲁⲧⲥⲃⲱ ⲉⲧⲉⲙⲛ̄ϩⲙⲟⲩ ⲙ̄ⲙⲟⲟⲩ . ϫⲉⲉϣⲱⲡⲉ ⲛ̄ⲧⲉⲧⲛ̄ⲁⲕⲁⲉⲡⲓⲥⲧⲏⲙⲏ ⲙ̄ⲙⲱⲧⲛ̄ ⲁⲛ ⲛ̄ⲧⲉⲧⲛ̄ϩⲣⲟⲕ ⲙ̄ⲙⲱⲧⲛ̄ ⲛ̄ⲧⲉⲧⲛ̄ⲗⲟ ⲛ̄ⲧⲉⲓ̈ϩⲉ ⲉⲧⲉⲧⲛ̄ⲧⲱϩ ⲙ̄ⲡⲙⲁ ⲉⲡϫⲓⲛϫⲏ · ⲉⲧⲉⲧⲛ̄ⲡⲏⲧ ⲉϩⲣⲁⲓ̈ ⲉϫⲛ̄ⲛ̄ⲥⲟⲃⲧ̄ ⲁⲩⲱ ⲉⲡⲙⲁ ⲙ̄ⲡⲣⲟ ⲉⲧⲉⲧⲛ̄ϫⲓϣⲕⲁⲕ ⲉⲃⲟⲗ ϫⲉⲗⲱⲟⲩ , ⲗⲱⲟⲩ , ⲛ̄ⲧⲛ̄ⲛⲁϩⲙⲟⲟⲥ ⲁⲛ ϩⲛ̄ⲧⲉⲓ̈ ϩⲉⲛⲉⲉⲧⲏ ⲉⲧⲙⲉϩ ⲛ̄ϫⲓ ⲛϭⲟⲛⲥ̄ · ⲏ ϫⲉⲙ̄ⲡⲟⲩⲣ̄ⲡⲉⲛϩⲁⲡ · 
</p>
<p n="05">
ⲛⲓⲙ ⲡⲉⲧϫⲓ ⲙ̄ⲙⲱⲧⲛ̄ ⲛ̄ϭⲟⲛⲥ̄ · ⲉⲓⲙⲏⲧⲓ ⲉⲣⲱⲧⲛ̄ ⲙⲁⲩⲁⲧⲏⲩⲧⲛ̄ · ⲉⲧⲉⲧⲛ̄ϫⲓ ⲛ̄ⲧⲙⲉ ⲙ̄ⲡⲛⲟⲩⲧⲉ ⲛ̄ϭⲟⲛⲥ̄ ϩⲛ̄ⲧⲉⲧⲛ̄ⲙⲛ̄ⲧϫⲁⲥⲓϩⲏⲧ · ⲙⲛ̄ⲧⲉⲧⲛ̄ⲙⲛ̄ⲧⲃⲁⲃⲉⲣⲱⲙⲉ · ⲁⲩⲱ ⲧⲉⲧⲛ̄ⲙⲛ̄ⲧⲣⲉϥⲕⲁⲧⲁⲫⲣⲟⲛⲉⲓ · ⲙⲛ̄ⲧⲉⲧⲛ̄ⲙⲛ̄ⲧⲣⲉϥⲥⲱϣ ⲛ̄ⲛⲉⲧⲛ̄ⲉⲓⲟⲧⲉ ⲉⲡϫⲓⲛϫⲏ ⲉⲙ̄ⲡⲟⲩⲣ̄ⲗⲁⲁⲩ ⲙ̄ⲡⲉⲑⲟⲟⲩ ⲛⲏⲧⲛ̄ · ⲛ̄ⲑⲉ ⲉⲛⲧⲁⲧⲁⲗⲟⲩ ⲣ̄ⲁⲛⲁϣ ϫⲉϣⲉⲡⲉⲛⲧⲁϥⲥⲛ̄ⲧⲧⲉⲓ̈ϩⲉⲛⲉⲉⲧⲏ ϯⲛⲁϩⲙⲟⲟⲥ ⲁⲛ ·
</chapter>
<chapter n="02">
<p n="01">
ⲛ̄ⲁⲧⲥⲃⲱ ⲁⲩⲱ ⲛ̄ⲥⲟϭ . ⲉⲧⲉⲙⲛ̄ⲛⲉϩ ϩⲛ̄ⲛⲉⲩⲁⲅⲅⲓⲟⲛ . ⲉⲧⲉⲡⲁⲓ̈ ⲡⲉ ϫⲉⲙⲛ̄ⲙⲛ̄ⲧⲣⲙ̄ⲛ̄ϩⲏⲧ ⲛ̄ϩⲏⲧⲧⲏⲩⲧⲛ̄ · ⲟⲩⲧⲉ ⲥⲟⲟⲩⲛ · ⲟⲩⲧⲉ ϩⲟⲧⲉ ⲛ̄ⲧⲉⲡⲛⲟⲩⲧⲉ · ⲁⲗⲗⲁ ⲉⲧⲉⲧⲛ̄ⲟ ⲛ̄ⲑⲉ ⲛ̄ⲛⲓϩⲧⲟ ⲙⲛ̄ⲛⲓⲙⲉⲥⲡⲟⲣⲕ̄ ⲉⲧⲉⲙⲛ̄ⲧⲁⲩ ⲙⲛ̄ⲧⲥⲁⲃⲉ ⲙ̄ⲙⲁⲩ . ⲛⲁⲓ̈ ⲉⲧⲥⲕⲓⲣⲧⲁ ⲁⲩⲱ ⲉⲩϯⲧⲃⲏⲣ ⲉϩⲟⲩⲛ ϩⲛ̄ⲛⲉⲩⲉⲣⲏⲩ ·
</p>
<p n="02">
ⲧⲁⲓ̈ ϩⲱⲧⲧⲏⲩⲧⲛ̄ ⲧⲉ ⲧⲉⲧⲛ̄ϩⲉ , ⲉⲧⲉⲧⲛ̄ϯⲧⲱⲛ ⲁⲩⲱ ⲉⲧⲉⲧⲛ̄ⲙⲓϣⲉ ⲉϩⲟⲩⲛ ⲉϩⲣⲛ̄ⲛⲉⲧⲛ̄ⲉⲓⲟⲧⲉ ϩⲛ̄ϩⲉⲛⲃⲁⲗ ⲛ̄ⲁⲧϣⲓⲡⲉ ⲙⲛ̄ⲧⲉⲧⲛ̄ⲙⲛ̄ⲧⲛⲁϣⲧ̄ⲙ̄ⲙⲉ, ⲙⲛ̄ⲡⲉⲧⲛ̄ⲙⲟⲥⲧⲉ · ⲉⲃⲟⲗ ϫⲉⲛ̄ⲧⲉⲧⲛ̄ϫⲏⲕ ⲉⲃⲟⲗ ⲁⲛ ϩⲛ̄ⲧⲁⲅⲁⲡⲏ ⲙ̄ⲡⲛⲟⲩⲧⲉ · ⲟⲩⲧⲉ ⲛ̄ⲑⲟⲧⲉ ⲙ̄ⲡⲉⲭ̄ⲥ̄ ⲙ̄ⲡⲉⲙⲧⲟ ⲛ̄ⲛⲉⲧⲛ̄ⲃⲁⲗ ⲉⲃⲟⲗ ⲁⲛ ·
</p>
<p n="03">
ⲏ ⲉϣϫⲉ ⲉⲣⲉⲧⲥⲩⲛⲁⲅⲱⲅⲏ ⲙ̄ⲡⲛⲟⲩⲧⲉ ⲙⲉϩ ⲛ̄ϫⲓ ⲛϭⲟⲛⲥ̄ ⲛ̄ⲑⲉ ⲉⲛⲧⲁⲧⲉⲧⲛ̄ϫⲟⲟⲥ ϩⲛ̄ⲧⲉⲧⲛ̄ⲧⲁⲡⲣⲟ ⲉⲧⲙⲉϩ ⲛ̄ϣⲟⲣϣⲣ̄ ϩⲓⲥⲕⲁⲛⲇⲁⲗⲟⲛ · ⲉⲓ̈ⲉ ⲛ̄ⲧⲱⲧⲛ̄ ⲡⲉⲛⲧⲁⲧⲉⲧⲛ̄ⲛ̄ⲧϥ̄ ⲉϩⲟⲩⲛ ⲉⲙⲁⲩ . ⲛ̄ⲑⲉ ⲉⲧⲥⲏϩ ϫⲉⲁⲗⲗⲁ ⲛ̄ⲧⲱⲧⲛ̄ ⲉⲧϫⲓ ⲛϭⲟⲛⲥ̄ , ⲁⲩⲱ ⲉⲧϥⲱ ϭⲉ · ⲟⲩ ⲙⲟⲛⲟⲛ ϫⲉⲛ̄ⲛⲉⲧⲛ̄ⲥⲛⲏⲩ · ⲁⲗⲗⲁ ⲛ̄ⲛⲉⲧⲛ̄ⲕⲉⲉⲓⲟⲧⲉ ⲟⲛ ·
</p>
<p n="04">
ⲕⲁⲓ ⲅⲁⲣ ϫⲓⲛⲉⲛⲉϩ ⲙ̄ⲡⲛ̄ⲥⲱⲧⲙ̄ ϫⲉⲁϩⲉⲛⲧⲟⲡⲟⲥ ϫⲓⲣⲱⲙⲉ ⲛ̄ϭⲟⲛⲥ̄ · ⲁⲗⲗⲁ ⲛ̄ⲣⲱⲙⲉ ⲛ̄ⲧⲟϥ ⲛ̄ⲁⲑⲏⲧ ⲛⲉⲧϣⲧⲟⲣⲧⲣ̄ ⲛ̄ⲛ̄ⲧⲟⲡⲟⲥ ⲙ̄ⲡⲛⲟⲩⲧⲉ , ϩⲣⲁⲓ̈ ϩⲙ̄ⲡⲙⲓϣⲉ · ⲙⲛ̄ⲡϯⲧⲱⲛ · ⲙⲛ̄ⲡⲙⲟⲥⲧⲉ · ⲙⲛ̄ⲧⲕⲁⲧⲁⲗⲁⲗⲓⲁ ⲙⲛ̄ⲛ̄ⲕⲉⲡⲉⲑⲟⲟⲩ ⲧⲏⲣⲟⲩ · 
</p>
<p n="05">
ⲉⲧⲃⲉⲡⲁⲓ̈ ϯϩⲟⲙⲟⲗⲟⲅⲉⲓ ⲛⲏⲧⲛ̄ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ ϫⲉⲉϣⲱⲡⲉ ⲉⲧⲉⲧⲛ̄ⲧⲙ̄ⲥⲁϩⲱⲧⲛ̄ ⲉⲃⲟⲗ ⲛ̄ⲛⲓϩⲃⲏⲩⲉ ⲛ̄ⲧⲉⲓ̈ⲙⲓⲛⲉ · ⲁⲩⲱ ⲛ̄ⲧⲉⲧⲛ̄ⲃⲱⲕ ⲉϩⲟⲩⲛ ⲉⲡⲉⲧⲛ̄ⲏⲓ̈ ⲛ̄ⲧⲉⲧⲛ̄ⲥϭⲣⲁϩⲧ̄ ⲙ̄ⲙⲱⲧⲛ̄ ϩⲛ̄ⲟⲩⲉⲡⲓⲥⲧⲏⲙⲏ. ϯⲛⲁⲧⲣⲉⲡⲉⲧⲛ̄ϩⲏⲧ ⲙ̄ⲕⲁϩ . ⲁⲩⲱ ϯⲛⲁⲧⲣⲉⲩⲉⲓⲣⲉ ⲛⲏⲧⲛ̄ ⲕⲁⲧⲁⲡⲉⲧⲉⲛ̄ⲧⲉⲧⲛ̄ⲟⲩⲁϣϥ̄ ⲁⲛ · 
</p>
<p n="06">
ⲏ ⲙ̄ⲙⲟⲛ ⲉⲃⲟⲗ ⲧⲱⲛ ϩⲱⲱϥ ϫⲉⲉⲩⲛⲁⲥⲱⲧⲙ̄ ⲉⲛⲉⲧⲛ̄ϣⲁϫⲉ ⲛ̄ⲃⲟⲗ ϩⲙ̄ⲡⲕⲟⲥⲙⲟⲥ · ⲏ ϫⲉⲉⲣⲉⲛ̄ⲕⲟⲥⲙⲓⲕⲟⲛ ⲛⲁⲉⲓⲙⲉ ⲉⲛⲉⲧⲛ̄ϩⲃⲏⲟⲩⲉ ⲛ̄ϩⲟⲩⲛ ϩⲙ̄ⲡⲉⲧⲛ̄ⲙⲁ · ⲡⲉⲛⲉⲓ̈ϩⲃⲏⲩⲉ ⲛ̄ⲧⲉⲓ̈ϩⲉ ⲣ̄ϣⲁⲩ ⲛⲏⲧⲛ̄. ⲛ̄ⲧⲱⲧⲛ̄ ⲉⲧⲥⲟⲟⲩⲛ · 
</p>
<p n="07">
ⲟⲩⲕⲟⲩⲛ ⲧⲉⲧⲛⲁϥⲓⲧⲉⲓ̈ⲙⲛ̄ⲧⲁⲧⲥⲃⲱ ⲙⲛ̄ⲧⲉⲓ̈ⲙⲛ̄ⲧⲁⲑⲏⲧ ⲉⲃⲟⲗ ⲛ̄ϩⲏⲧⲧⲏⲩⲧⲛ̄ ⲁⲛ · ϣⲁⲛⲧⲉⲟⲩϭⲉ ϣⲱⲡⲉ ⲉⲛϩⲙ̄ⲡⲉⲓ̈ϩⲱⲃ ⲏ ⲛⲉⲓ̈ϩⲃⲏⲩⲉ ⲙ̄ⲡⲟⲛⲏⲣⲟⲛ . ⲉⲙⲡⲛ̄ⲧⲃ̄ⲃⲟⲛ ⲉⲧⲣⲉⲛⲟⲩⲁϩⲛ̄ ⲛ̄ⲥⲁⲡϫⲟⲉⲓⲥ ⲡⲉⲛⲛⲟⲩⲧⲉ ⲡⲉⲭ̂ⲥ̄ ·
</chapter>
<chapter n="03">
<p n="01">
ⲁⲗⲏⲑⲱⲥ ϯⲙⲟⲕϩ̄ ⲛ̄ϩⲏⲧ ϩⲁⲣⲟⲓ̈ ⲛⲙ̄ⲙⲏⲧⲛ̄ · ϫⲉⲧⲉⲧⲛ̄ⲧⲁⲕⲟ ⲛ̄ⲧⲉⲧⲛ̄ⲯⲩⲭⲏ ⲉⲧⲉⲙ̄ⲡⲕⲟⲥⲙⲟⲥ ⲧⲏⲣϥ̄ ⲙ̄ⲡϣⲁ ⲙ̄ⲙⲟⲥ ⲁⲛ ⲉⲧⲃⲉ ϩⲉⲛϩⲃⲏⲩⲉ ⲉⲙⲛ̄ϩⲏⲩ ⲛ̄ϩⲏⲧⲟⲩ ⲛ̄ⲥⲁⲕⲣⲓⲙⲁ ⲛⲏⲧⲛ̄ ϩⲓⲟⲥⲉ ·
</p>
<p n="02">
ⲉⲧⲃⲉⲡⲁⲓ̈ ϣⲛ̄ϩⲧⲏⲛ ϩⲁⲣⲟⲛ ⲙⲁⲩⲁⲁⲛ · ⲙ̄ⲡⲣ̄ⲧⲣⲉⲛⲛ̄ϩⲉⲛϩⲓⲥⲉ ⲉⲩⲕⲏⲃ ⲉϩⲣⲁⲓ̈ ⲉϫⲱⲛ · ⲧⲛ̄ⲛⲁⲟⲩⲱ ⲛ̄ⲧⲛ̄ⲣ̄ϩⲧⲏⲛ ϩⲙ̄ⲡⲉϩⲟⲟⲩ ⲙ̄ⲡⲉⲛϭⲙ̄ⲡϣⲓⲛⲉ · ⲛ̄ⲧⲛ̄ⲧⲙ̄ϭⲛ̄ⲡⲉⲧⲛⲁⲃⲟⲏⲑⲉⲓ ⲉⲣⲟⲛ ϩⲙ̄ⲡⲙⲁ ⲉⲧⲙ̄ⲙⲁⲩ · ⲙⲁⲗⲓⲥⲧⲁ ⲉⲁⲩⲣ̄ⲡⲕⲉⲧⲁⲙⲟⲛ ⲁⲩⲱ ⲙ̄ⲡⲛ̄ⲥⲱⲧⲙ̄ ·
</p>
<p n="03">
ⲁⲩⲱ ⲛ̄ⲧⲱⲧⲛ̄ ⲧⲏⲣⲧⲛ̄ ⲱ ⲛⲉⲥⲛⲏⲩ ⲁⲣⲓϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ, ⲁⲩⲱ ⲛ̄ⲧⲉⲧⲛ̄ⲥⲁϩⲱⲧⲛ̄ ⲉⲃⲟⲗ ⲛ̄ϩⲱⲃ · ⲛⲓⲙ ⲉⲧϥ̄ⲙⲟⲥⲧⲉ ⲙ̄ⲙⲟⲟⲩ · ⲛ̄ⲧⲉⲧⲛ̄ⲉⲓⲣⲉ ⲙ̄ⲡⲉⲧⲣ̄ⲁⲛⲁϥ ⲙ̄ⲡⲛⲟⲩⲧⲉ · ⲕⲁⲧⲁⲑⲉ ⲉⲧⲥⲏϩ ϫⲉϩⲛ̄ⲟⲩϩⲟⲧⲉ ⲙⲛ̄ⲟⲩⲥⲧⲱⲧ ⲁⲣⲓϩⲱⲃ ⲉⲡ̄ⲉⲧⲛ̄ⲟⲩϫⲁⲓ̈ · ⲁⲩⲱ ⲟⲛ ⲛ̄ⲧⲉⲧⲛ̄ϩⲩⲡⲟⲧⲁⲥⲥⲉ ⲛ̄ⲛⲉⲧⲛ̄ⲉⲓⲟⲧⲉ ϩⲛ̄ⲑⲟⲧⲉ ⲙ̄ⲡⲉⲭ̄ⲥ̄ ⲁϫⲛ̄ⲕⲣⲙ̄ⲣⲙ̄ ϩⲓⲙⲟⲕⲙⲉⲕ ⲉϥϩⲟⲟⲩ : 
</p>
<p n="04">
ⲡⲗⲏⲛ ϯⲧⲁⲙⲟ ⲙ̄ⲙⲱⲧⲛ̄ ϫⲉⲉⲧⲉⲧⲛ̄ⲧⲙ̄ⲉⲓⲙⲉ ϫⲉⲉⲧⲉⲧⲛ̄ⲟ ⲛ̄ⲁϣ ⲛ̄ϩⲉ . ⲁⲩⲱ ⲛ̄ⲧⲉⲧⲟⲩⲉⲓ ⲧⲟⲩⲉⲓ ⲙ̄ⲙⲱⲧⲛ̄ ⲥⲁϩⲱⲥ ⲉⲃⲟⲗ ⲛ̄ⲛⲓϩⲃⲏⲩⲉ ⲙ̄ⲡⲟⲛⲏⲣⲟⲛ · ⲉⲣϣⲁⲛⲡⲛⲟⲩⲧⲉ ⲧⲱϣ ϯⲛⲁⲉⲓ ϣⲁⲣⲱⲧⲛ̄ ⲛ̄ⲧⲛ̄ⲉⲓⲣⲉ ⲛⲏⲧⲛ̄ ⲕⲁⲧⲁⲑⲉ ⲉⲧⲉⲣⲉⲡⲛⲟⲩⲧⲉ ⲛⲁⲧⲟϣⲥ̄ · ⲁⲩⲱ ⲛ̄ⲧⲉⲡⲉⲧⲛ̄ϩⲏⲧ ⲙ̄ⲕⲁϩ ⲛ̄ϩⲟⲩⲟ ·
</p>
<p n="05">
ⲁⲩⲱ ϯⲣ̄ϩⲟⲧⲉ ⲛ̄ⲑⲉ ⲉⲛⲧⲁ<ⲡⲁ>ⲡⲟⲥⲧⲟⲗⲟⲥ ϫⲟⲟⲥ ϫⲉⲙⲏⲡⲟⲧⲉ ⲛ̄ⲧⲁⲉⲓ ϣⲁⲣⲱⲧⲛ̄ ⲛ̄ⲧⲁϩⲉ ⲉⲣⲱⲧⲛ̄ ⲛ̄ⲑⲉ ⲉⲛϯⲟⲩⲁϣⲥ̄ ⲁⲛ · ⲁⲩⲱ ⲛ̄ⲧⲉⲧⲛ̄ϩⲉ ⲉⲣⲟⲓ̈ ⲛ̄ⲑⲉ ⲉⲛⲧⲉⲧⲛ̄ⲟⲩⲁϣⲧ̄ ⲙ̄ⲙⲟⲥ ⲁⲛ · ⲙⲏⲡⲟⲧⲉ ϩⲉⲛϯⲧⲱⲛ ⲛⲉ · ⲙⲛ̄ϩⲉⲛⲕⲱϩ <pb n="ⲧ̄ⲟ̄ⲁ̄"> ⲙⲛ̄ϩⲉⲛϭⲱⲛⲧ̄ ⲙⲛ̄ϩⲉⲛϫⲟⲕϫⲕ̄ · ⲙⲛ̄ϩⲉⲛⲕⲁⲧⲁⲗⲁⲗⲓⲁ · ⲙⲛ̄ϩⲉⲛⲕⲁⲥⲕⲥ̄ . ⲙⲛ̄ϩⲉⲛϫⲓⲥⲉ ⲛ̄ϩⲏⲧ · ⲙⲛ̄ϩⲉⲛϣⲧⲟⲣⲧⲣ̄ · ⲕⲁⲓ ⲅⲁⲣ ⲛ̄ⲧⲁⲓ̈ϩⲁⲓ̈ⲛⲁⲓ̈ ϩⲛ̄ⲟⲩⲛⲟϭ ⲛ̄ⲙ̄ⲕⲁϩ ⲛ̄ϩⲏⲧ ⲙⲛ̄ⲟⲩⲗⲩⲡⲏ ⲉⲛⲁϣⲱⲥ · ϫⲉⲕⲁⲥ ⲛ̄ⲛⲁⲉⲓ ⲛ̄ⲧⲁⲗⲩⲡⲉⲓ ⲛ̄ⲧⲟⲟⲧⲟⲩ ⲛ̄ⲛⲉⲧⲉϣϣⲉ ⲉⲧⲣⲁⲣⲁϣⲉ ⲉⲃⲟⲗ ϩⲓⲧⲟⲟⲧⲟⲩ · 
</p>
<p n="06">
ⲉⲡⲉⲓⲇⲏ ϣⲁⲧⲉⲛⲟⲩ ⲙ̄ⲡⲁⲧⲛ̄ⲛⲁⲩ ⲉⲗⲁⲁⲩ ⲛ̄ⲧⲱⲧ ⲛ̄ϩⲏⲧ ⲉϥⲥⲙⲟⲛⲧ̄ · ⲟⲩⲥⲟⲛ ⲅⲁⲣ ⲏ ϩⲉⲛⲥⲛⲏⲩ ⲉⲩϫⲓϩⲁⲡ ⲙⲛ̄ⲛⲉⲩⲉⲣⲏⲩ · ⲛⲁⲓ̈ ϩⲉⲛⲁⲡⲓⲥⲧⲟⲥ ⲛⲉ ·
</chapter>
<chapter n="04">
<p n="01">
ⲡⲗⲏⲛ ⲉⲓⲥ ⲛⲉⲛⲉⲓⲟⲧⲉ , ⲁⲩⲱ ⲛⲉⲛⲥⲛⲏⲩ ⲁⲛϫⲟⲟⲩⲥⲟⲩ ⲉⲧⲣⲉⲩⲥⲱⲧⲙ̄ ⲉⲛⲉⲧⲛ̄ϣⲁϫⲉ ⲙⲛ̄ⲛⲉⲧⲛ̄ϩⲃⲏⲟⲩⲉ , ⲛ̄ⲥⲉⲧⲁⲙⲟⲛ · ϩⲁⲣⲉϩ ⲛ̄ⲧⲟϥ ⲙ̄ⲡⲣ̄ϭⲱ ⲛ̄ⲟⲩⲉϣ ⲛ̄ⲧⲁⲙⲟⲟⲩ ⲉϩⲱⲃ ⲛⲓⲙ · ⲁⲩⲱ ⲟⲛ ⲛ̄ⲧⲉⲧⲛ̄ⲧⲁⲙⲟⲟⲩ , ϫⲉⲉⲃⲟⲗ ⲧⲱⲛ . ⲏ ϩⲓⲧⲛ̄ⲟⲩ , ⲁⲛⲓⲙⲓϣⲉ ⲙⲛ̄ⲛⲓϯⲧⲱⲛ ⲛⲉϩⲥⲉ ⲛ̄ϩⲏⲧⲧⲏⲩⲧⲛ̄ · ⲙⲏ ⲉⲧⲉⲧⲛ̄ⲥⲱϣ ⲙ̄ⲙⲱⲧⲛ̄ ⲁⲛ ⲛ̄ⲧⲉⲓ̈ϩⲉ ⲙⲁⲩⲁⲧⲧⲏⲩⲧⲛ̄ , ⲁⲩⲱ ⲉⲧⲉⲧⲛ̄ϯϣⲓⲡⲉ ⲛ̄ⲛⲉⲧⲉⲙⲛ̄ⲧⲁⲩ ·
</p>
<p n="02">
ⲁⲩⲱ ⲛ̄ⲧⲟ ⲙⲁⲣⲓⲁ ⲧⲙⲁⲁⲩ ⲛ̄ⲓ̈ⲱϩⲁⲛ<pb n="">ⲛⲏⲥ ⲙⲛ̄ⲧⲁⲗⲟⲩ ⲧⲙⲁⲁⲩ ⲙ̄ⲙⲁⲕⲁⲣⲓⲟⲥ ⲙⲛ̄ⲛⲉⲩⲕⲉϣⲉⲉⲣⲉ ⲉϣϫⲉ ⲟⲩⲛ̄ⲧⲏⲧⲛ̄ ϣⲁϫⲉ ⲙ̄ⲙⲁⲩ · ⲙ̄ⲡⲣ̄ϭⲱ ⲛ̄ⲟⲩⲉϣ ⲛ̄ϫⲟⲟⲩ ·
</p>
<p n="03">
ⲙ̄ⲡⲣ̄ϭⲛ̄ⲁⲣⲓⲕⲉ ⲟⲩⲧⲉ ⲙ̄ⲡⲣ̄ⲕⲣⲙ̄ⲣⲙ̄ ⲉⲡϫⲓⲛϫⲏ · ⲟⲩⲧⲉ ⲙ̄ⲡⲣ̄ⲧⲉϩⲧⲥⲩⲛⲁⲅⲱⲅⲏ ⲙ̄ⲡⲛⲟⲩⲧⲉ ϩⲛ̄ϩⲉⲛϣⲁϫⲉ ⲛ̄ⲥⲕⲁⲛⲇⲁⲗⲟⲛ . ⲛ̄ⲧⲉⲡⲉⲛϩⲏⲧ ⲙ̄ⲕⲁϩ ⲉⲣⲱⲧⲛ̄ ⲉⲡⲉϩⲟⲩⲟ · ⲕⲁⲓ ⲅⲁⲣ ϥⲥⲏϩ ϫⲉⲡⲉⲧⲛⲁⲥⲕⲁⲛⲇⲁⲗⲓⲍⲉ ⲛ̄ⲟⲩⲁ ⲛ̄ⲛⲓⲕⲟⲩⲉⲓ ⲉⲧⲡⲓⲥⲧⲉⲩⲉ ⲉⲣⲟⲓ̈ . ⲥⲣ̄ⲛⲟϥⲣⲉ ⲛⲁϥ ϫⲉⲕⲁⲥ ⲉⲩⲉⲙⲟⲩⲣ ⲛ̄ⲟⲩⲱⲛⲉ ⲛ̄ⲥⲓⲕⲉ , ⲉⲡⲉϥⲙⲁⲕϩ̄ ⲛ̄ⲥⲉⲟⲙⲥϥ̄ ϩⲣⲁⲓ̈ ϩⲙ̄ⲡⲡⲉⲗⲁⲅⲟⲥ ⲛ̄ⲑⲁⲗⲁⲥⲥⲁ · ⲛ̄ϩⲟⲩⲟ ⲉⲧⲣⲉϥⲥⲕⲁⲛⲇⲁⲗⲓⲍⲉ ⲛ̄ⲟⲩⲁ ϩⲙ̄ⲡⲡⲉⲗⲁⲅⲟⲥ ⲛ̄ⲑⲁⲗⲁⲥⲥⲁ · ⲛ̄ϩⲟⲩⲟ ⲉⲧⲣⲉϥⲥⲕⲁⲛⲇⲁⲗⲓⲍⲉ ⲛ̄ⲟⲩⲁ ⲛ̄ⲛⲓⲕⲟⲩⲉⲓ ⲉⲧⲡⲓⲥⲧⲉⲩⲉ ⲉⲣⲟⲓ̈ :
</p>
<p n="04">
ⲏ ⲙ̄ⲙⲟⲛ ⲧⲉⲧⲛ̄ϣⲁⲁⲧ ⲛ̄ⲥⲕⲁⲛⲇⲁⲗⲓⲍⲉ ⲛ̄ϩⲁϩ ⲛ̄ⲧⲉⲓ̈ϩⲉ ϩⲓⲧⲛ̄ⲛⲉⲛⲧⲁⲧⲉⲧⲛ̄ⲁⲁⲩ ⲙⲛ̄ⲛⲉⲛⲧⲁⲧⲉⲧⲛ̄ϫⲟⲟⲩ ⲉϩⲟⲩⲛ ⲉϩⲣⲛ̄ⲛⲉⲧⲛ̄ⲉⲓⲟⲧⲉ . ϩⲱⲥⲧⲉ ⲉⲧⲣⲉⲧⲛ̄ϯⲙ̄ⲙⲟⲟⲩ · ⲁⲣⲏⲩ ⲣⲱ ⲧⲉⲧⲛⲁϫⲓϩⲉⲛϣⲃⲁⲧⲉ ⲉⲣⲱⲧⲛ̄ , ⲛ̄ⲧⲉⲧⲛ̄ϩⲓⲟⲩⲉ ⲛ̄ϩⲏⲧⲟⲩ · ⲛ̄ⲁⲧⲥⲃⲱ ⲉⲧⲉϩⲉⲛⲥⲁⲃⲉⲉⲩⲉ ⲁⲛ ⲛⲉ ·
</p>
<p n="05">
ⲏ ⲙ̄ⲙⲟⲛ <pb n=""> ⲉⲣⲉⲛ̄ⲥⲏϥⲉ ⲙⲛ̄ⲙ̄ⲙⲉⲣⲉϩ ϩⲟⲟⲩ , ⲉϩⲟⲩⲉⲡⲗⲁⲥ ⲛ̄ⲣⲉϥⲙⲓϣⲉ , ⲙⲛ̄ⲛ̄ⲣⲉϥⲥⲱϣ · ϥⲥⲏϩ ⲅⲁⲣ ϫⲉⲛ̄ⲛⲁϫϩⲉ ⲛ̄ⲛ̄ϣⲏⲣⲉ ⲛ̄ⲛ̄ⲣⲱⲙⲉ . ϩⲉⲛϩⲟⲡⲗⲟⲛ ⲛⲉ ϩⲓⲥⲟⲧⲉ · ⲁⲩⲱ ⲡⲉⲩⲗⲁⲥ ⲟⲩⲥⲏϥⲉ ⲧⲉ ⲉⲥⲧⲏⲙ [18_]·
</p>
<p n="06">
ⲉⲧⲃⲉⲡⲁⲓ̈ ϩⲁⲣⲉϩ ⲉⲣⲟⲛ ⲉⲃⲟⲗ ϩⲛ̄ϩⲱⲃ ⲛⲓⲙ ⲉⲑⲟⲟⲩ · ϫⲉⲛ̄ⲛⲉⲡⲛⲟⲩⲧⲉ ϭⲱⲛⲧ̄ ⲉⲣⲟⲛ · ⲛϥ̄ⲕⲧⲉⲡⲉϥϩⲟ ⲉⲃⲟⲗ ⲙ̄ⲙⲟⲛ . ⲁⲩⲱ ϫⲉⲛ̄ⲛⲉⲛ̄ⲥⲁϩⲟⲩ ⲧⲏⲣⲟⲩ ⲉⲛⲧⲁⲡⲉⲛⲉⲓⲱⲧ ϫⲟⲟⲩ , ⲉⲓ ⲉϩⲣⲁⲓ̈ ⲉⲱϫⲛ ϩⲙ̄ⲡⲧⲣⲉⲡⲉϥϩⲏⲧ ⲙ̄ⲕⲁϩ ⲉⲣⲟⲛ ϩⲙ̄ⲡⲙⲁ ⲉⲧϥ̄ⲛ̄ϩⲏⲧϥ̄ ·
</p>
<p n="07">
ⲁⲗⲗⲁ ⲙⲁⲣⲛ̄ⲥⲡⲟⲩⲇⲁⲍⲉ ⲧⲏⲣⲛ̄ ϩⲓⲟⲩⲥⲟⲡ ⲉⲧⲣⲉⲡⲛⲟⲩⲧⲉ ⲉⲩⲫⲣⲁⲛⲉ ⲉϩⲣⲁⲓ̈ ⲉϫⲱⲛ ⲙⲛ̄ⲡⲉϥⲭ̄ⲥ̄ · ⲁⲩⲱ ⲛ̄ⲧⲉⲡϩⲏⲧ ⲛ̄ⲛⲉⲛⲉⲓⲟⲧⲉ ⲙ̄ⲧⲟⲛ . ϫⲉⲕⲁⲥ ϩⲱⲱⲛ ⲉⲣⲉⲡⲉⲛϩⲏⲧ ⲛⲁⲙ̄ⲧⲟⲛ · ⲟⲩ ⲙⲟⲛⲟⲛ ϩⲙ̄ⲡⲉⲓ̈ⲙⲁ · ⲁⲗⲗⲁ ϩⲙ̄ⲡⲙⲁ ⲉⲧⲛ̄ⲛⲁⲃⲱⲕ ⲉⲣⲟϥ · ⲡⲙⲁ ⲉⲧⲉϣⲁⲩⲣⲁϣⲉ ⲉϫⲛ̄ⲛ̄ⲁⲅⲁⲟⲟⲛ . ⲛ̄ⲥⲉⲗⲩⲡⲉⲓ ⲉϫⲛ̄ⲙ̄ⲡⲉⲑⲟⲟⲩ :
</book>
<book n="21" title="To Nuns who are Disrupting the Community">
ⲁⲡⲁ ⲃⲏⲥⲁ ·
</chapter>
<chapter n="01">
<p n="01">
ⲉⲡⲉⲓⲇⲏ ⲁⲛⲥⲱⲧⲙ̄ ϫⲉⲟⲩⲛ̄ϩⲟⲉⲓⲛⲉ ⲉⲓⲣⲉ ⲛ̄ϩⲉⲛϣⲧⲟⲣⲧⲣ̄ ϩⲁⲧⲉⲧⲏⲩⲧⲛ̄ <pb n="ⲧ̄ⲟ̄ⲇ̄"> ⲙⲛ̄ϩⲉⲛⲙⲓϣⲉ ⲉⲡϫⲓⲛϫⲏ ⲉⲙⲛ̄ⲧⲉⲡⲛⲟⲩⲧⲉ ϩⲏⲩ ⲛ̄ϩⲏⲧⲟⲩ · ⲉⲧⲃⲉ ⲡⲁⲓ̈ ϯϩⲟⲙⲟⲗⲟⲅⲉⲓ ⲛⲏⲧⲛ̄ ⲧⲏⲣⲧⲛ̄ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲛⲟⲩⲧⲉ ⲙⲛ̄ⲡⲉⲭ̄ⲥ̄ ⲓ̄ⲥ̄ ⲡⲉⲛϫⲟⲉⲓⲥ ϫⲉⲉϣⲱⲡⲉ ⲛ̄ⲧⲉⲧⲛⲁⲣ̄ϩⲟⲧⲉ ⲁⲛ ϩⲏⲧϥ̄ ⲙ̄ⲡⲛⲟⲩⲧⲉ ⲛ̄ⲧⲉⲧⲛ̄ϥⲓⲛⲓⲙⲛ̄ⲧⲥⲟϭ ⲉⲃⲟⲗ ⲙ̄ⲙⲱⲧⲛ̄ ⲙⲛ̄ⲧⲉⲓ̈ⲙⲛ̄ⲧⲛⲁϣⲧ̄ϩⲏⲧ · ⲛ̄ⲧⲉⲧⲛ̄ⲥⲱⲧⲙ̄ ⲛ̄ⲥⲁⲛⲉⲧⲛ̄ⲉⲓⲟⲧⲉ ⲙⲛ̄ⲛⲉⲧⲛ̄ϩⲗ̄ⲗⲟⲉⲓ ⲉⲧϥⲓ ⲙ̄ⲡⲉⲧⲛ̄ⲣⲟⲟⲩϣ . ϯⲛⲁⲧⲣⲉⲧⲛ̄ⲕⲱⲧⲉ ⲛ̄ⲥⲁⲧⲟⲩⲉⲓ ⲧⲟⲩⲉⲓ ⲙ̄ⲙⲱⲧⲛ̄ ⲛ̄ⲧⲉⲧⲛ̄ⲧⲙ̄ⲉⲓⲙⲉ ϫⲉⲟⲩ ⲡⲉⲧⲛⲁϣⲱⲡⲉ ⲙ̄ⲙⲟⲟⲩ · 
</p>
<p n="02">
ⲙⲏ ⲛ̄ⲧⲉⲧⲛⲁⲣ̄ϩⲟⲧⲉ ⲁⲛ ϩⲏⲧϥ̄ ⲙ̄ⲡϫⲟⲉⲓⲥ · ⲏ ⲛ̄ⲧⲉⲧⲛⲁϣⲗⲁϩ ⲁⲛ ⲙ̄ⲡⲉϥⲙ̄ⲧⲟ ⲉⲃⲟⲗ [1_] · ⲙⲏ ⲛ̄ⲧⲁⲧⲟⲩⲉⲓ ⲧⲟⲩⲉⲓ ⲙ̄ⲙⲱⲧⲛ̄ ⲉⲓ ⲉⲡⲉⲓ̈ⲙⲁ ⲉⲙⲓϣⲉ . ⲏ ⲉϯⲧⲱⲛ . ⲏ ⲉⲟⲩⲱϩⲙ̄ · ⲏ ⲉⲕⲣⲙ̄ⲣⲙ̄ ⲏ ⲉⲣ̄ⲁⲧⲥⲱⲧⲙ̄ · ⲏ ⲉϫⲓⲟⲩⲉ · ⲏ ⲉϫⲓϭⲟⲗ · ⲏ ⲉϯⲛⲟⲩϭⲥ̄ ⲙ̄ⲡϣⲁϫⲉ ⲙ̄ⲡϫⲟⲉⲓⲥ ·
</p>
<p n="03">
ⲛ̄ⲧⲁⲛⲉⲓ ⲁⲛ ⲧⲏⲣⲛ̄ ⲉⲧⲣⲉⲛⲙⲉⲧⲁⲛⲟⲉⲓ ⲉϫⲛ̄ⲛⲉⲛⲡⲉⲑⲟⲟⲩ ⲉⲛⲧⲁⲛⲁⲁⲩ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡϫⲟⲉⲓⲥ ⲓ̄ⲥ̄ · ⲁⲩⲱ ⲛ̄ⲧⲛ̄ϥⲓⲡⲣⲟⲟⲩϣ ϫⲉⲛ̄ⲛⲉⲛ<pb n="ⲧ̄ⲟ̄ⲉ̄">ⲣ̄ⲛⲟⲃⲉ ⲛ̄ⲕⲉⲥⲟⲡ ⲙ̄ⲡⲉϥⲙ̄ⲧⲟ ⲉⲃⲟⲗ · ⲛϥ̄ϭⲱⲛⲧ̄ ⲉⲣⲟⲛ ⲛ̄ϩⲟⲩⲟ ·
</p>
<p n="04">
ⲙⲏ ⲧⲉⲧⲛⲁϣϥⲓ ϩⲁⲡϭⲱⲛⲧ̄ ⲛ̄ⲟⲩⲣⲱⲙⲉ · ϫⲉⲉⲧⲉⲧⲛⲁϥⲓ ϩⲁⲡϭⲱⲛⲧ̄ ⲙ̄ⲡϫⲟⲉⲓⲥ · ϯⲙⲉⲉⲩⲉ ϫⲉⲛⲓϩⲃⲏⲩⲉ ⲛ̄ⲧⲉⲓ̈ϩⲉ ⲉⲧⲉⲧⲛ̄ⲉⲓⲣⲉ ⲙ̄ⲙⲟⲟⲩ · ⲛ̄ⲥⲉⲣ̄ϣⲁⲩ ⲛⲏⲧⲛ̄ ⲁⲛ ·
</p>
<p n="05">
ⲟⲩⲧⲉ ⲛ̄ⲧⲉⲧⲛⲁϯϩⲏⲩ ⲁⲛ ⲉⲣⲟⲟⲩ · ⲟⲩⲧⲉ ⲉⲛⲥⲟⲟⲩϩ ⲁⲛ ⲉϩⲟⲩⲛ ⲉⲡⲉⲓ̈ⲙⲁ ⲉⲣ̄ϩⲉⲛϩⲃⲏⲩⲉ ⲉⲙⲉϣϣⲉ · ⲙⲁⲗⲓⲥⲧⲁ · ϫⲱϩⲙ̄ · ϩⲓϫⲓⲟⲩⲉ · ϩⲓϭⲟⲗ · ϩⲓⲙⲓϣⲉ · ϩⲓϯⲧⲱⲛ · ϩⲓⲕⲱϩ · ϩⲓⲙⲟⲥⲧⲉ · ⲉⲣⲉⲧⲟⲣⲅⲏ ⲅⲁⲣ ⲙ̄ⲡⲛⲟⲩⲧⲉ ⲛⲏⲩ ⲉⲧⲃⲉⲛⲁⲓ̈ ⲉϫⲛ̄ⲛϣⲏⲣⲉ ⲛ̄ⲧⲙⲛ̄ⲧⲁⲧⲛⲁϩⲧⲉ [2_] , ⲉⲧⲉⲙ̄ⲙⲁⲓ̈ⲡⲉⲑⲟⲟⲩ ⲛⲉ :
</chapter>
<chapter n="02">
<p n="01">
ⲉⲧⲃⲉⲡⲁⲓ̈ ϭⲉ ⲛⲉⲥⲛⲏⲩ ⲙ̄ⲡⲣ̄ⲧⲣⲉⲛⲙⲉⲣⲉⲡ̄ⲡⲉⲑⲟⲟⲩ . ⲙⲏⲡⲟⲧⲉ ⲛ̄ⲧⲛ̄ⲧⲁⲕⲟ · ⲙⲁⲣⲛ̄ⲟⲩⲱⲛ ⲇⲉ ⲛ̄ⲛⲉⲛⲃⲁⲗ ⲛ̄ⲧⲛ̄ϭⲱϣⲧ̄ ⲉⲛⲉⲧⲥⲟⲩⲧⲱⲛ [3_] . ⲙⲏⲡⲱⲥ ⲛ̄ⲧⲛ̄ⲣ̄ϩⲧⲏⲛ ϩⲛ̄ⲧⲉⲛϩⲁⲏ · ⲙⲛ̄ⲛ̄ⲥⲱⲥ ⲛ̄ⲧⲛ̄ⲙ̄ⲕⲁϩ ⲛ̄ϩⲏⲧ ⲉϫⲱⲛ ⲙⲁⲩⲁⲁⲛ ⲛ̄ⲧⲛ̄ϫⲟⲟⲥ ⲉⲛⲣⲓⲙⲉ ϩⲛ̄ⲟⲩⲗⲩⲡⲏ ⲙⲛ̄ⲟⲩⲁϣⲁϩⲟⲙ ϫⲉⲉⲧⲃⲉⲟⲩ ⲅⲁⲣ ⲛⲉⲓ̈ⲟⲩⲁϣⲟⲩ ⲁⲛ ⲡⲉ ⲉⲩϯⲥⲃⲱ ⲛⲁⲓ̈ · ⲁⲩⲱ ⲁⲡⲁϩⲏⲧ ⲣⲓⲕⲉ <pb n="ⲧ̄ⲟ̄ⲋ̄"> ⲉⲃⲟⲗ ⲛ̄ⲛⲉϫⲓⲡⲓⲟ [4_] · 
</p>
<p n="02">
ⲉⲧⲃⲉⲟⲩ ⲙ̄ⲡⲓⲥⲱⲧⲙ̄ ⲉⲡⲉϩⲣⲟⲟⲩ ⲙ̄ⲡⲉⲧϯⲥⲃⲱ ⲛⲁⲓ̈ . ⲁⲩⲱ ⲙ̄ⲡⲓⲣⲓⲕⲉ ⲙ̄ⲡⲁⲙⲁⲁϫⲉ ⲙ̄ⲡⲉⲧⲧⲥⲁⲃⲟ ⲙ̄ⲙⲟⲓ̈ · ⲕⲁⲓ ⲅⲁⲣ ⲡϣⲏⲣⲉ ⲉⲧⲕⲱ ⲛ̄ⲥⲱϥ ⲛ̄ⲧⲉⲥⲃⲱ . ϥⲛⲁϩⲉ ⲉϩⲣⲁⲓ̈ ⲙ̄ⲙⲟⲓ̈ [5_] · ⲕⲁⲓ ⲅⲁⲣ ⲡϣⲏⲣⲉ ⲉⲧⲕⲱ ⲛ̄ⲥⲱϥ ⲛ̄ⲧⲉⲥⲃⲱ . ϥⲛⲁϩⲉ ⲉϩⲣⲁⲓ̈ ⲉϩⲉⲛⲡⲉⲑⲟⲟⲩ · ϥⲛⲁⲙⲉⲗⲉⲧⲁ ⲇⲉ ⲛ̄ϩⲉⲛϣⲁϫⲉ ⲉⲩⲃⲟⲟⲛⲉ [6_] : 
</p>
<p n="03">
ⲧⲉⲛⲟⲩ ϭⲉ ⲙⲁⲣⲛ̄ⲥⲁϩⲱⲛ ⲉⲃⲟⲗ ⲙ̄ⲡ̄ⲡⲉⲑⲟⲟⲩ . ⲛ̄ⲧⲛ̄ⲛⲁⲣ̄ϩⲟⲧⲉ ⲁⲛ · ⲁⲩⲱ ⲙⲛ̄ⲥⲧⲱⲧ ⲛⲁϩⲱⲛ ⲉⲣⲟⲛ · 
</p>
<p n="04">
ⲉϣⲱⲡⲉ ⲉⲧⲉⲧⲛ̄ϣⲁⲛⲧⲙ̄ ⲥⲁϩⲱⲧⲛ̄ ⲉⲃⲟⲗ ⲛ̄ⲛⲓϩⲃⲏⲩⲉ ⲉⲧⲉⲣⲉⲡⲛⲟⲩⲧⲉ ⲙⲟⲥⲧⲉ ⲙ̄ⲙⲟⲟⲩ . ⲛ̄ⲧⲉⲧⲛⲁϭⲙ̄ⲡⲛⲁⲩ ⲁⲛ ⲉϯⲛⲁⲉⲓ ϣⲁⲣⲱⲧⲛ̄ ⲛ̄ⲧⲁⲉⲓⲣⲉ ⲛ̄ⲧⲟⲩⲉⲓ ⲧⲟⲩⲉ ⲙ̄ⲙⲱⲧⲛ̄ ⲕⲁⲧⲁⲡⲉⲥⲙ̄ⲡϣⲁ · ⲕⲁⲧⲁⲡϣⲁϫⲉ ⲉⲛⲧⲁⲡⲁⲡⲟⲥⲧⲟⲗⲟⲥ ϫⲟⲟϥ ϫⲉⲙⲏⲡⲟⲧⲉ ⲛ̄ⲧⲁⲉⲓ ϣⲁⲣⲱⲧⲛ̄ ⲛ̄ⲧⲁϩⲉ ⲉⲣⲱⲧⲛ̄ ⲛ̄ⲑⲉ ⲉⲛ ϯⲟⲩⲁϣⲥ̄ ⲁⲛ · ⲁⲩⲱ ⲛ̄ⲧⲉⲧⲛ̄ϩⲉ ⲉⲣⲟⲓ̈ ϩⲱ ⲛ̄ⲑⲉ ⲉⲛⲧⲉⲧⲛ̄ ⲟⲩⲁϣⲧ̄ ⲙ̄ⲙⲟⲥ ⲁⲛ · ⲙⲏⲡⲟⲧⲉ ϩⲉⲛϯⲧⲱⲛ ⲛⲉ · ⲙⲛ̄ϩⲉⲛⲕⲱϩ ⲙⲛ̄ϩⲉⲛϭⲱⲛⲧ̄ · ⲙⲛ̄ϩⲉⲛϫⲟⲕϫⲕ̄ · ⲙⲛ̄ϩⲉⲛⲕⲁⲧⲁⲗⲁⲗⲓⲁ · ⲙⲛ̄ϩⲉⲛⲕⲁⲥⲕⲥ̄ <pb n=""> ⲙⲛ̄ϩⲉⲛϫⲓⲥⲉ ⲛ̄ϩⲏⲧ · ⲙⲛ̄ϩⲉⲛϣⲧⲟⲣⲧⲣ̄ [7_] · 
</p>
<p n="05">
ⲉⲧⲃⲉⲡⲁⲓ̈ ⲁϥϫⲟⲟⲥ ϩⲛ̄ⲟⲩϣⲱⲱⲧ ⲉⲃⲟⲗ ϫⲉⲉⲓ̈ϣⲁⲛⲉⲓ ⲛ̄ⲕⲉⲥⲟⲡ , ⲛ̄ϯⲛⲁϯⲥⲟ ⲁⲛ [8_] · ⲙⲏ ⲙⲛ̄ⲥⲟⲛⲧⲉ ϭⲉ ϣⲟⲟⲡ ϩⲛ̄ⲅⲁⲗⲁⲁⲇ · ⲏ ⲙⲛ̄ⲥⲁⲉⲓⲛ ϩⲙ̄ⲡⲙⲁ ⲉⲧⲙ̄ⲙⲁⲩ · ⲉⲧⲃⲉⲟⲩ ⲙ̄ⲡϥ̄ⲉⲓ ⲉϩⲣⲁⲓ̈ ⲛ̄ϭⲓⲡⲧⲁⲗϭⲟ ⲛ̄ⲧϣⲉⲉⲣⲉ ⲙ̄ⲡⲁⲗⲁⲟⲥ [9_] · 
</p>
<p n="06">
ⲉⲧⲉⲡⲁⲓ̈ ⲡⲉ · ϫⲉⲙⲏ ⲧⲛ̄ϣⲁⲁⲧ ⲉⲧⲣⲉⲩϯⲥⲃⲱ ⲛⲁⲛ ⲛ̄ϭⲓⲛⲉⲛⲉⲓⲟⲧⲉ · ⲏ ⲛ̄ⲥⲉⲧⲥⲁⲃⲉⲉⲓⲁⲧⲛ̄ ⲉⲃⲟⲗ ϩⲛ̄ⲛⲉⲅⲣⲁⲫⲏ · ⲙⲛ̄ⲛ̄ⲉⲩⲁⲅⲅⲉⲗⲓⲟⲛ ⲙ̄ⲡⲉⲛϫⲟⲉⲓⲥ ⲓ̄ⲥ̄ ⲡⲉⲭ̄ⲥ̄ · ⲉⲧⲃⲉⲟⲩ ⲙ̄ⲡϥ̄ⲉⲓ ⲉϩⲣⲁⲓ̈ ⲛ̄ϭⲓⲡⲧⲁⲗϭⲟ ⲛ̄ⲙ̄ⲡⲁⲣⲁⲡⲧⲱⲙⲁ · ⲏ ⲉⲧⲃⲉⲟⲩ ⲙ̄ⲡⲛ̄ⲥⲁϩⲱⲛ ⲉⲃⲟⲗ ⲛ̄ⲙ̄ⲡⲉⲑⲟⲟⲩ ·
</p>
<p n="07">
ⲁϩⲣⲟⲛ ⲉⲛⲥⲱⲕ ⲉϩⲣⲁⲓ̈ ⲉϫⲱⲛ ⲙ̄ⲙⲓⲛ ⲙ̄ⲙⲟⲛ ⲙ̄ⲡⲥⲁϩⲟⲩ ⲛ̄ⲛⲉⲅⲣⲁⲫⲏ ⲙⲛ̄ⲡϭⲱⲛⲧ̄ ⲙ̄ⲡⲛⲟⲩⲧⲉ ⲉⲧⲃⲉⲡⲉⲛⲧⲱⲙ ⲛ̄ϩⲏⲧ · ⲙⲛ̄ⲧⲉⲛⲙⲛ̄ⲧⲛⲁϣⲧ̄ⲙ̄ⲙⲉ ·
</chapter>
<chapter n="03">
<p n="01">
ⲧⲉⲛⲟⲩϭⲉ ⲛⲉⲥⲛⲏⲩ ⲙⲁⲣⲛ̄ⲕⲱ ⲛ̄ⲥⲱⲛ ⲛ̄ⲛⲉϩⲃⲏⲩⲉ ⲙ̄ⲡⲕⲁⲕⲉ . ⲛ̄ⲧⲛ̄ϯ ⲇⲉ ϩⲓⲱⲱⲛ ⲛ̄ⲛ̄ϩⲟⲡⲗⲟⲛ ⲙ̄ⲡⲟⲩⲟⲉⲓⲛ [10_] · ⲧⲉⲧⲛ̄ⲥⲟⲟⲩⲛ ⲅⲁⲣ ⲛ̄ⲛⲉϩⲃⲏⲩⲉ ⲙ̄ⲡⲕⲁⲕⲉ · ϫⲉⲟⲩⲛⲉ · ⲁⲩⲱ ϫⲉⲟⲩⲛⲉ ⲛⲉ<pb n="">ϩⲃⲏⲩⲉ ⲙ̄ⲡⲟⲩⲟⲉⲓⲛ ·
</p>
<p n="02">
ⲟⲩⲟⲛ ⲅⲁⲣ ⲛⲓⲙ ⲉⲧⲉⲓⲣⲉ ⲙ̄ⲡⲡⲉⲧⲛⲁⲛⲟⲩϥ . ⲟⲩⲉⲃⲟⲗ ϩⲙ̄ⲡⲛⲟⲩⲧⲉ ⲡⲉ · ⲡⲉⲧⲉⲓⲣⲉ ⲇⲉ ϩⲱⲱϥ ⲙ̄ⲡⲡⲉⲑⲟⲟⲩ · ⲟⲩⲉⲃⲟⲗ ϩⲙ̄ⲡⲛⲟⲩⲧⲉ ⲡⲉ · ⲡⲉⲧⲉⲓⲣⲉ ⲇⲉ ϩⲱⲱϥ ⲙ̄ⲡⲡⲉⲑⲟⲟⲩ · ⲟⲩⲉⲃⲟⲗ ϩⲙ̄ⲡⲇⲓⲁⲃⲟⲗⲟⲥ ⲡⲉ [11_] · ⲁⲩⲱ ⲛϥ̄ⲥⲟⲟⲩⲛ ⲁⲛ ⲙ̄ⲡⲛⲟⲩⲧⲉ · ⲙⲁⲣⲛ̄ⲣ̄ϩⲟⲧⲉ ϭⲉ ϩⲱⲱⲛ ⲙⲏⲡⲱⲥ ⲛ̄ⲥⲉϫⲟⲟⲥ ⲛⲁⲛ ϩⲛ̄ⲟⲩⲁⲡⲉⲓⲗⲏ ϫⲉⲙⲏ ⲡϫⲟⲉⲓⲥ ϣⲟⲟⲡ ⲁⲛ ϩⲛ̄ⲥⲓⲱⲛ · ⲏ ⲙⲛ̄ⲣ̄ⲣⲟ ϣⲟⲟⲡ ⲙ̄ⲙⲁⲩ · ⲉⲧⲃⲉⲟⲩ ⲁⲧⲉⲧⲛ̄ϯϭⲱⲛⲧ̄ ⲛⲁⲓ̈ , ϩⲛ̄ⲛⲉⲧⲛ̄ⲅⲗⲩⲡⲧⲟⲛ ⲙⲛ̄ⲛⲓⲡⲉⲧϣⲟⲩⲉⲓⲧ · ⲛ̄ϣⲙ̄ⲙⲟ [12_] · 
</p>
<p n="03">
ⲁⲗⲗⲁ ⲙⲁⲣⲟⲩϫⲟⲟⲥ ⲛⲁⲛ ⲛ̄ⲧⲟϥ ϩⲛ̄ⲟⲩⲧⲱⲧ ⲛ̄ϩⲏⲧ · ϫⲉⲙⲏ ⲡⲁⲗⲁⲟⲥ ⲁⲛ ⲛⲉ ⲛⲁϣⲏⲣⲉ · ⲛ̄ⲛⲉⲩⲁⲑⲉⲧⲉⲓ [13_] ·
</p>
<p n="04">
ⲧⲉⲛⲟⲩϭⲉ ⲱ ⲛ̄ⲣⲱⲙⲉ ⲉⲧⲉⲣⲉⲡⲉⲩϩⲏⲧ ⲥⲟⲣⲙ̄ ⲉⲧⲟⲩⲏⲩ ⲉⲃⲟⲗ ⲛ̄ⲧⲇⲓⲕⲁⲓⲟⲥⲩⲛⲏ · ϯⲡⲉⲧⲛ̄ϩⲏⲧ ⲉⲧⲉⲥⲃⲱ , ⲛ̄ⲧⲉⲧⲛ̄ⲥⲟⲃⲧⲉ ⲛ̄ⲛⲉⲧⲙ̄ⲙⲁⲁϫⲉ ⲉⲛϣⲁϫⲉ ⲛ̄ⲧⲁⲓⲥⲑⲏⲥⲓ [14_] · 
</p>
<p n="05">
ⲉϣϫⲉ ϥϫⲱ ⲙ̄ⲙⲟⲥ ϫⲉⲉϣϫⲉ ⲙⲟⲅⲓⲥ ⲉⲣⲉⲡⲇⲓⲕⲁⲓⲟⲥ ⲛⲁⲟⲩϫⲁⲓ̈ · ⲉⲓⲉ ⲉⲣⲉⲡⲁⲥⲉⲃⲏⲥ ⲙⲛ̄ⲡⲣⲉϥⲣⲛⲟⲃⲉ ⲛⲁⲟⲩⲱⲛϩ ⲉⲃⲟⲗ ⲧⲱⲛ [15_] · ⲉⲓ̈ⲉ ⲛ̄ⲁϣ ⲛ̄ϩⲉ ⲁⲛⲟⲛ <pb n="ⲧ̄ⲟ̄ⲑ̄"> ⲧⲛ̄ⲛⲁⲣ̄ⲃⲟⲗ ⲉⲛϣⲁⲛⲁⲙⲉⲗⲉⲓ ⲉⲡⲉⲓ̈ⲛⲟϭ ⲛ̄ⲕⲉⲫⲁⲗⲁⲓⲟⲛ ⲁⲩⲱ ⲡⲉⲓ̈ⲟⲩϫⲁⲓ̈ ⲛ̄ⲧⲉⲓ̈ϭⲟⲧ [16_] ⲉⲛⲧⲁⲛⲉⲓ ⲉϩⲟⲩⲛ ⲉⲣⲟϥ ⲁⲛⲟⲛ ⲛ̄ⲁⲑⲏⲧ ⲁⲩⲱ ⲛ̄ⲁⲧⲥⲃⲱ · ⲡⲉϫⲁϥ ⲅⲁⲣ ϫⲉⲡⲁⲑⲏⲧ · ⲙⲛ̄ⲡⲁⲧⲥⲃⲱ ⲛⲁⲧⲁⲕⲟ ϩⲓⲟⲩⲥⲟⲡ [17_] ·
</p>
<p n="06">
ⲉϣϫⲉ ϥϫⲱ ⲇⲉ ⲟⲛ ⲙ̄ⲙⲟⲥ ϫⲉⲡⲛⲟⲩⲧⲉ ϯ ⲟⲩⲃⲉⲛ̄ϫⲁⲥⲓϩⲏⲧ · ϥϯ ⲇⲉ ⲛ̄ⲟⲩϩⲙⲟⲧ ⲛ̄ⲛⲉⲧⲑⲃ̄ⲃⲓⲏⲩ [18_] ⲉⲓ̈ⲉ ⲁϩⲣⲟⲛ ⲉⲛⲥⲱⲕ ⲉϩⲣⲁⲓ̈ ⲉϫⲱⲛ ⲙⲁⲩⲁⲁⲛ ⲙ̄ⲡϣⲟⲣϣⲣ̄ ⲛ̄ⲧⲉⲛⲯⲩⲭⲏ · ⲉⲛⲧⲛ̄ⲁⲓⲥⲑⲁⲛⲉ ⲁⲛ ⲉⲡⲉⲛⲧϭⲁⲓ̈ⲟ ⲉⲧⲃⲉⲧⲉⲛⲙⲛ̄ⲧⲃⲁⲃⲉⲣⲱⲙⲉ , ⲙⲛ̄ⲡⲉⲛϣⲟⲧ ⲙ̄ⲡⲉⲛϩⲏⲧ · 
</p>
<p n="07">
ⲥⲟⲗⲟⲙⲱⲛ ⲇⲉ ⲟⲛ ϫⲱ ⲙ̄ⲙⲟⲥ ϫⲉϣⲁⲣⲉⲟⲩϣⲏⲣⲉ ⲛ̄ⲥⲁⲃⲉ ⲥⲱⲧⲙ̄ ⲛ̄ⲥⲁⲡⲉϥⲓ̈ⲱⲧ . ⲉⲣⲉⲡϣⲏⲣⲉ ⲇⲉ ⲛ̄ⲁⲧⲥⲱⲧⲙ̄ ϩⲙ̄ⲡⲧⲁⲕⲟ [19_] · ⲁⲛⲟⲛ ⲇⲉ ⲧⲛ̄ⲉⲓⲛⲉ ⲉϩⲣⲁⲓ̈ ⲉϫⲱⲛ ⲙ̄ⲡⲉⲛⲧⲁⲕⲟ ⲙ̄ⲙⲓⲛ ⲙ̄ⲙⲟⲛ · ⲉⲧⲃⲉⲧⲉⲛⲙⲛ̄ⲧⲁⲧⲥⲱⲧⲙ̄ ⲉⲙⲡⲛ̄ϣⲓⲡⲉ ⲉⲧⲣⲉⲛⲥⲱⲧⲡ̄ ⲛⲁⲛ ⲙ̄ⲡⲱⲛϩ̄ ⲉϩⲟⲩⲉⲡⲙⲟⲩ · ⲟⲩⲧⲉ ⲙ̄ⲡⲛ̄ϣⲱⲡⲉ ⲛ̄ⲣⲙ̄ⲛ̄ϩⲏⲧ ⲉⲧⲣⲉⲛϫⲡⲟ ⲛⲁⲛ ⲛ̄ⲟⲩⲣ̄ϩⲙ̄ⲙⲉ [20_] :
</book>
<book n="22" title="To Mary, Sister of Matai">
ⲧⲟⲩ ⲁⲩⲧⲟⲩ
</chapter>
<chapter n="01">
<p n="01">
ⲛ̄ⲧⲟ ⲇⲉ ϩⲱⲱⲧⲉ ⲙⲁⲣⲓⲁ ⲧⲥⲱⲛⲉ ⲙ̄ⲙⲁⲧⲁⲓ̈ · ⲧⲉⲛⲁϥⲓⲧⲉⲓ̈ⲙⲛ̄ⲧⲛⲁϣⲧ̄ϩⲏⲧ ⲁⲛ ⲉⲃⲟⲗ ⲙ̄ⲙⲟ ⲙⲛ̄ⲧⲉⲓ̈ⲙⲛ̄ⲧϫⲁⲥⲓϩⲏⲧ , ⲉⲧⲉⲛⲁϯϩⲏⲩ ⲉⲣⲟⲥ ⲁⲛ · ⲛ̄ⲧⲉⲥⲱⲧⲙ̄ ⲁⲛ ϫⲉⲡⲛⲁϣⲧ̄ϩⲏⲧ ⲛⲁⲥⲉⲓ ⲛ̄ⲛⲉϥϩⲓⲟⲟⲩⲉ ⲙⲁⲩⲁⲁϥ · 
</p>
<p n="02">
ⲁⲩⲱ ⲟⲛ ϫⲉⲡⲛⲁϣⲧ̄ϩⲏⲧ ⲛⲁⲧⲱⲙⲧ̄ ⲁⲛ ⲉⲡⲉⲧⲛⲁⲛⲟⲩϥ · ⲁⲩⲱ ⲟⲛ ϫⲉⲉⲣⲉⲡⲣⲱⲙⲉ ⲛ̄ⲁⲑⲏⲧ ϣⲓⲕⲉ ⲛⲁϥ ⲛ̄ϩⲉⲛⲡⲉⲑⲟⲟⲩ . ⲉϥⲥⲱⲟⲩϩ ⲇⲉ ⲉϩⲟⲩⲛ ⲛ̄ⲟⲩⲕⲱϩⲧ̄ ϩⲓⲛⲉϥⲥⲡⲟⲧⲟⲩ ·
</p>
<p n="03">
ⲉⲧⲃⲉⲡⲁⲓ̈ ϯϫⲱ ⲙ̄ⲙⲟⲥ ⲛⲉ ⲧⲁⲧⲥⲃⲱ · ϫⲉⲉϣⲱⲡⲉ ⲧⲉⲛⲁϥⲓⲧⲉⲓ̈ⲙⲛ̄ⲧⲁⲧⲃⲁⲗ ⲁⲛ ⲉⲃⲟⲗ ⲙ̄ⲙⲟ ϯⲛⲁⲧⲣⲉⲡⲟⲩϩⲏⲧ ⲙ̄ⲕⲁϩ ·
</p>
<p n="04">
ⲙⲏ ⲟⲩⲕⲟⲩⲓ̈ ⲛⲉⲡⲉ ϯⲁⲅⲱⲛ ⲛ̄ⲛ̄ⲣⲱⲙⲉ · ⲁⲩⲱ ⲛ̄ⲁϣ ⲛ̄ϩⲉ ⲉⲣⲉϯⲁⲅⲱⲛ ⲙ̄ⲡϫⲟⲉⲓⲥ ϩⲙ̄ⲡⲟⲩⲙⲓϣⲉ ⲙⲛ̄ⲡⲟⲩϯⲧⲱⲛ · ⲙⲛ̄ⲧⲟⲩⲙⲛ̄ⲧⲁⲧⲥⲱⲧⲙ̄ · ⲉⲣⲃⲱⲱⲣⲉ ⲙ̄ⲡⲛⲁ ⲙ̄ⲡⲛⲟⲩⲧⲉ ⲉⲃⲟⲗ ⲙ̄ⲙⲟ · ⲁⲩⲱ ⲉⲣⲥⲱϣ ⲛ̄ⲧⲟⲩⲯⲩⲭⲏ ⲙ̄ⲙⲓⲛ ⲙ̄ⲙⲟ ϩⲛ̄ⲧⲟⲩⲙⲛ̄ⲧⲣⲉϥⲕⲱⲙϣ̄ ⲙⲛ̄ⲡⲟⲩϩⲙ̄ϩⲙ̄ ⲉϫⲛ̄ⲛⲉⲧⲛ̄ⲉⲓⲟⲧⲉ ⲉⲧϥⲓⲣⲟⲟⲩϣ ϩⲁⲣⲱⲧⲛ̄ ⲛ̄ⲛⲁⲩ ⲛⲓⲙ · ⲁⲩⲱ ⲉⲧϯⲛⲁⲁⲕⲉ ϩⲁⲛⲉⲧⲙ̄ⲯⲩⲭⲏ · ϫⲉⲁⲣⲁ ⲡⲛⲟⲩⲧⲉ ⲛⲁ ϯ ⲛⲁⲩ ⲛ̄ⲟⲩⲙⲉⲧⲁⲛⲟⲓⲁ ⲉⲡⲥⲟⲟⲩⲛ ⲛ̄ⲧⲙⲉ . ⲁⲩⲱ ⲛ̄ⲧⲉⲧⲛ̄ⲛⲏⲫⲉ ⲉⲃⲟⲗ ϩⲛ̄ⲛ̄ϭⲟⲣϭⲥ̄ ⲙ̄ⲡⲇⲓⲁⲃⲟⲗⲟⲥ ·
</p>
<p n="05">
ⲁⲩⲱ ϭⲉ ⲙ̄ⲡⲛ̄ⲁⲓⲥⲑⲁⲛⲉ · ⲏ ⲉⲛⲉⲟⲩⲛ̄ⲉⲡⲓⲥⲧⲏⲙⲏ ⲙ̄ⲙⲟ · ⲛⲉⲣⲁⲱϣ ⲉⲃⲟⲗ ϩⲛ̄ⲧⲙⲏⲧⲉ ⲛ̄ⲛⲉⲥⲛⲏⲩ ϫⲉⲗⲱⲟⲩ , ⲗⲱⲟⲩ ⲉⲓ̈ⲛⲁⲃⲱⲕ ⲉⲡⲙⲁ ⲛ̄ⲛⲁϣⲏⲣⲉ , ϩⲛ̄ⲧⲟⲩⲙⲛ̄ⲧⲛⲁϣⲧ̄ⲙⲁⲕϩ̄ ⲙⲛ̄ⲧⲟⲩⲙⲛ̄ⲧⲃⲁⲃⲉⲣⲱⲙⲉ · ϫⲉⲛ̄ϯⲛⲁ ⲁⲛ ⲉⲡⲙⲁ ⲙ̄ⲡⲣⲟ ⲉϫⲓⲉⲡⲓⲧⲓⲙⲓⲁ ·
</p>
<p n="06">
ⲏ ⲛ̄ⲧⲁⲣⲣ̄ⲁⲧⲥⲱⲧⲙ̄ ⲁⲛ ⲛ̄ⲥⲁⲡⲉⲛϣⲁϫⲉ ⲛ̄ⲧⲉⲓ̈ϩⲉ . ⲁⲛⲟⲛ ⲁⲛ ⲡⲉⲛⲧⲁⲛϫⲟⲟⲥ ϫⲉⲙⲁⲣⲟⲩⲃⲱⲕ ⲉⲡⲙⲁ ⲙ̄ⲡⲣⲟ ⲛ̄ⲥⲉϫⲓⲉⲡⲓⲧⲓⲙⲓⲁ · ⲙⲏ ⲅⲁⲣ ⲛ̄ⲧⲁⲛⲁⲁⲥ ⲁⲛ ⲉⲟⲩϩⲏⲩ ⲛⲏⲧⲛ̄ . ⲧⲁⲣⲉⲡⲛⲟⲩⲧⲉ ⲕⲱ ⲛⲏⲧⲛ̄ ⲉⲃⲟⲗ ⲛϥ̄ϣⲉⲡⲡⲉⲧⲛ̄ϣⲗⲏⲗ ⲉⲣⲟϥ ϫⲉⲁⲛⲟⲛ ϩⲉⲛⲧⲁⲗⲁⲓⲡⲱⲣⲟⲥ · ⲛ̄ⲧⲛ̄ⲥⲟⲟⲩⲛ ⲁⲛ ϫⲉⲉⲛⲛⲏⲩ ⲉϩⲣⲁⲓ̈ ⲉⲛϭⲓϫ ⲙ̄ⲡⲛⲟⲩⲧⲉ ⲛ̄ⲁϣ ⲛ̄ϩⲉ ·
</p>
<p n="07">
ⲉⲛⲉⲛ̄ⲧⲉⲟⲩⲁⲑⲏⲧ ⲅⲁⲣ ⲁⲛ ⲡⲉ · ⲛⲉⲣⲁϫⲟⲟⲥ ϫⲉⲉⲓ̈ⲛⲁⲃⲱⲕ ⲉⲡⲙⲁ ⲛ̄ⲛⲁϣⲏⲣⲉ · ⲉⲩⲧⲱⲛ ϩⲱⲱϥ ⲛⲟⲩϣⲏⲣⲉ , ⲉⲛⲉⲙ̄ⲡⲟⲩⲣ̄ⲡⲉⲑⲟⲟⲩ ⲅⲁⲣ , ⲛⲉⲩⲛⲁⲃⲱⲕ ⲉⲡⲧⲁⲕⲟ · ⲛ̄ⲧⲟ ϩⲱⲱⲧⲉ ⲉⲣⲉⲟⲩⲱϣ ⲉⲃⲱⲕ ⲉⲡⲧⲁⲕⲟ ⲉⲧⲉⲣⲉⲛⲉⲧⲙ̄ⲙⲁⲩ ⲛ̄ϩⲏⲧϥ̄ . ⲉⲃⲟⲗ ϫⲉⲑⲟⲧⲉ ⲙ̄ⲡⲛⲟⲩⲧⲉ ⲟⲩⲏⲩ ⲙ̄ⲙⲟ . ⲁⲩⲱ ⲛ̄ⲧⲉⲉⲓⲣⲉ ⲁⲛ ⲙ̄ⲡⲙⲉⲉⲩⲉ ⲛ̄ⲧⲟⲩϩⲁⲏ ·
</p>
<p n="08">
ⲙⲏ ⲉⲣⲕⲁⲧⲁⲫⲣⲟⲛⲉⲓ ⲁⲛ ⲛ̄ⲧⲉⲓ̈ϩⲉ ⲙ̄ⲡⲉϩⲙⲟⲧ ⲙ̄ⲡⲛⲟⲩⲧⲉ · ⲁⲩⲱ ⲉⲣⲥⲱϣϥ̄ ⲛ̄ⲧⲉⲭⲁⲣⲓⲥ ⲉⲛⲧⲁϥⲁⲁⲥ ⲛⲙ̄ⲙⲉ ⲙⲁⲩⲁⲁⲧⲉ ⲁⲛ · ⲁⲗⲗⲁ ⲛⲙ̄ⲙⲁⲛ ⲧⲏⲣⲛ̄ , ⲉⲁϥⲛ̄ⲧⲛ̄ ⲉⲃⲟⲗ ϩⲛ̄ⲧⲉϩⲣⲱ ⲙ̄ⲡⲉⲛⲓⲡⲉ ⲉⲧⲉⲡⲕⲟⲥⲙⲟⲥ ⲡⲉ · ⲉⲁϥⲥⲟⲧⲛ̄ ⲉⲃⲟⲗ ϩⲛ̄ⲧⲙⲏⲧⲉ ⲙ̄ⲡⲧⲁⲕⲟ ·
</p>
<p n="09">
ⲁⲩⲱ ⲁϥⲛ̄ⲧⲛ̄ ⲉϩⲟⲩⲛ ⲉⲩⲧⲁⲓ̈ⲟ ⲉⲛⲙ̄ⲡϣⲁ ⲙ̄ⲙⲟϥ ⲁⲛ · ϫⲉⲕⲁⲥ ⲉⲣⲉⲡϣⲁϫⲉ ⲉⲧⲥⲏϩ ⲛⲁϫⲟⲟⲥ ⲛⲁⲓ̈ ⲛⲙ̄ⲙⲉ , ϫⲉⲡⲉⲧⲛⲁϯ ⲛ̄ϩⲉⲛⲡⲉⲑⲟⲟⲩ , ⲉⲡⲙⲁ ⲛ̄ϩⲉⲛⲡⲉⲧⲛⲁⲛⲟⲩⲟⲩ · ⲙ̄ⲡⲉⲑⲟⲟⲩ ⲛⲁⲕⲓⲙ ⲁⲛ ϩⲙ̄ⲡⲉϥⲏⲓ̈ ·
</chapter>
<chapter n="02">
<p n="01">
ⲛ̄ⲧⲉⲧⲛ̄ⲥⲱⲧⲙ̄ ⲁⲛ ⲉⲡϫⲟⲉⲓⲥ ⲡⲛⲟⲩⲧⲉ ⲉϥϫⲱ ⲙ̄ⲙⲟⲥ ⲛ̄ⲛ̄ϣⲏⲣⲉ ⲙ̄ⲡⲓ̄ⲏ̄ⲗ̄ ⲉϥϭⲛ̄ⲁⲣⲓⲕⲉ ⲉⲣⲟⲟⲩ ⲁⲩⲱ ⲉϥⲥⲱϣϥ̄ · ⲙ̄ⲙⲟⲟⲩ , ⲁⲩⲱ ⲉϥϫⲡⲓⲟ ⲙ̄ⲙⲟⲟⲩ . ϫⲉⲛ̄ⲧⲱⲧⲛ̄ ⲛ̄ⲧⲉⲧⲛ̄ⲟⲩⲗⲁⲟⲥ ⲛ̄ⲛⲁϣⲧ̄ⲙⲁⲕϩ̄ · ϭⲱϣⲧ̄ ⲙⲏⲡⲱⲥ ⲛ̄ⲧⲁⲉⲓⲛⲉ ⲛ̄ⲕⲉⲡⲗⲏⲅⲏ ⲉϫⲛ̄ⲧⲏⲩⲧⲛ̄ ⲉϥⲉⲧⲧⲏⲩⲧⲛ̄ ⲉⲃⲟⲗ · 
</p>
<p n="02">
ⲁⲛⲟⲛ ⲇⲉ ⲧⲛ̄ⲥⲱⲧⲙ̄ ⲉⲡⲉⲛⲥⲱϣ ⲙⲛ̄ⲡⲉⲛⲧϭⲁⲓ̈ⲟ ⲉⲧⲃⲉⲧⲉⲛⲙⲛ̄ⲧⲛⲁϣⲧ̄ϩⲏⲧ ⲙⲛ̄ⲧⲉⲛⲙⲛ̄ⲧⲃⲁⲃⲉⲣⲱⲙⲉ , ⲧⲁⲓ̈ ⲉⲧⲟⲩⲙⲟⲩⲧⲉ ⲉⲣⲟⲥ ϫⲉⲧⲗⲟⲓⲙⲟⲥ . ⲛ̄ⲧⲛ̄ⲁⲓⲥⲑⲁⲛⲉ ⲁⲛ · ⲟⲩⲧⲉ ⲛ̄ⲧⲛ̄ⲉⲓⲣⲉ ⲁⲛ ⲛ̄ϩⲧⲏⲛ ⲉϫⲛ̄ⲛⲉⲛⲡⲉⲑⲟⲟⲩ · ϫⲉⲛ̄ⲛⲉⲡϫⲟⲉⲓⲥ ⲓ̄ⲥ̄ ϭⲱⲛⲧ̄ ⲉⲣⲟⲛ ⲛϥ̄ⲛⲟϫⲛ̄ ⲙⲛ̄ⲛⲉⲧⲣ̄ⲱⲃ ⲉⲧⲁⲛⲟⲙⲓⲁ · 
</p>
<p n="03">
ⲏ ⲛ̄ⲧⲛ̄ⲥⲱⲧⲙ̄ ⲁⲛ ⲛ̄ⲧⲉⲣⲉⲙⲁⲣⲓϩⲁⲙ  ⲕⲁⲧⲁⲗⲁⲗⲉⲓ , ⲁⲩⲱ ⲛⲥ̄ⲕⲣⲙ̄ⲣⲙ̄ ⲛ̄ⲥⲁⲙⲱⲩ̈ⲥⲏⲥ ϫⲉⲛ̄ⲧⲁⲩϫⲟⲟⲥ ⲛⲁⲥ ϫⲉⲟⲩ ⲛ̄ⲧⲙ̄ⲡϫⲟⲉⲓⲥ , ϫⲉⲉⲛⲉⲡⲉⲥⲉⲓⲱⲧ ⲡⲉⲛⲧⲁϥⲛⲉϫⲧⲁϥ ⲉϩⲟⲩⲛ ⲉϩⲣⲁⲥ ⲛⲉⲥⲛⲁϣⲓⲡⲉ ⲁⲛ ⲡⲉ ⲛ̄ⲥⲁϣϥ̄ ⲛ̄ϩⲟⲟⲩ , ⲙⲉⲣⲉⲥⲡⲱⲣϫ̄ ⲉⲃⲟⲗ ⲙ̄ⲡⲃⲟⲗ ⲛ̄ⲧⲡⲁⲣⲉⲙⲃⲟⲗⲏ ⲛ̄ⲥⲁϣϥ̄ ⲛ̄ϩⲟⲟⲩ  · ⲉⲁⲥⲣ̄ⲡⲕⲉⲥⲱⲃϩ̄ · 
</p>
<p n="04">
ⲉⲧⲃⲉⲡⲁⲓ̈ ⲛⲉϥϫⲱ ⲙ̄ⲙⲟⲥ ⲛⲁⲩ ϩⲛ̄ⲧⲉϥⲙⲛ̄ⲧⲙⲁⲓ̈ⲣⲱⲙⲉ ⲛ̄ϭⲓⲡⲣⲱⲙⲉ ⲉⲧⲟⲩⲁⲁⲃ ⲙⲱⲩ̈ⲥⲏⲥ ϫⲉϯϩⲧⲏⲕ ⲉⲣⲟⲕ ⲉⲡϩⲱⲃ ⲙ̄ⲡⲥⲱⲃϩ̄  · ⲉⲧⲉⲧⲁⲓ̈ ⲧⲉ ⲧⲕⲁⲧⲧⲁⲗⲁⲗⲓⲁ · ⲁⲛⲟⲛ ⲇⲉ ⲡⲥⲱⲃϩ̄ ⲛ̄ⲛⲉⲛⲡⲉⲑⲟⲟⲩ ⲙ̄ⲡⲉⲛⲙ̄ⲧⲟ ⲉⲃⲟⲗ ⲛ̄<pb n="">ⲛⲁⲩ ⲛⲓⲙ · ⲁⲩⲱ ⲥⲉϫⲡⲓⲟ ⲙ̄ⲙⲟⲛ ⲉⲃⲟⲗ ϩⲓⲧⲙ̄ⲡϫⲟⲉⲓⲥ ⲓ̄ⲥ̄ ⲛ̄ϩⲟⲟⲩ ⲛⲓⲙ · ⲁⲩⲱ ⲛ̄ⲧⲛ̄ϣⲓⲡⲉ ⲁⲛ · ⲟⲩⲇⲉ ⲙ̄ⲡⲉⲛϩⲏⲧ ϭⲛ̄ⲁⲣⲓⲕⲉ ⲉⲣⲟⲛ ⲁⲛ ⲉⲧⲣⲉⲛⲕⲧⲟⲛ ⲉⲃⲟⲗ ϩⲛ̄ⲛⲉⲛϩⲃⲏⲩⲉ ⲙ̄ⲡⲟⲛⲏⲣⲟⲛ . ⲛ̄ⲧⲛ̄ⲉⲓⲣⲉ ⲙ̄ⲡ̄ⲡⲉⲧⲛⲁⲛⲟⲩϥ ·
</p>
<p n="05">
ⲉⲧⲃⲉⲡⲁⲓ̈ ϯⲧⲁⲙⲟ ⲙ̄ⲙⲟ ϫⲉⲉϣⲱⲡⲉ ⲧⲉⲛⲁⲙⲟⲟϣⲉ ⲁⲛ ⲛ̄ⲧⲉϫⲓⲉⲡⲓⲧⲓⲙⲓⲁ ⲛ̄ⲑⲉ ⲉⲛⲧⲁⲩϫⲟⲟⲥ ⲛⲉ · ϯⲙⲉⲉⲩⲉ ϫⲉⲡϭⲱⲛⲧ̄ ⲙ̄ⲡⲛⲟⲩⲧⲉ ⲛⲁⲙⲟⲟϣⲉ ⲛϥ̄ⲣ̄ϩⲱⲃ ⲛⲉ ϩⲛ̄ⲟⲩⲙⲛ̄ⲧϣⲙ̄ⲙⲟ  · ⲙⲛ̄ⲛ̄ⲥⲱⲥ ⲛ̄ⲧⲉⲙ̄ⲕⲁϩ ⲛ̄ϩⲏⲧ ⲉϫⲱ ⲙⲁⲩⲁⲁⲧⲉ · ⲉⲃⲟⲗ ϫⲉⲛ̄ⲧⲉⲟⲩⲥϩⲓⲙⲉ ⲉⲥϭⲟⲟⲙⲉ , ⲉⲣⲉⲉⲓⲛⲉ , ⲛⲉ ⲙ̄ⲡⲟⲩⲧⲁⲕⲟ ⲙ̄ⲙⲓⲛ ⲙ̄ⲙⲟ ϩⲛ̄ⲧⲟⲩⲧⲁⲡⲣⲟ · ⲁⲩⲱ ⲉⲣⲉⲥⲱⲕ ⲙ̄ⲡⲥⲁϩⲟⲩ ⲙ̄ⲡⲛⲟⲩⲧⲉ ⲉϩⲣⲁⲓ̈ ⲉϫⲱ ⲙⲁⲩⲁⲁⲧⲉ : 
</p>
<p n="06">
ⲉⲓⲥ ⲡⲉⲛⲉⲓⲱⲧ ⲇⲉ ⲟⲛ ⲁⲡⲁ ⲓ̈ⲥⲁⲁⲕ ⲁⲛⲧⲛ̄ⲛⲟⲟⲩϥ ϣⲁⲣⲱⲧⲛ̄ ⲙⲛ̄ⲛ̄ⲕⲉϩⲗ̄ⲗⲟⲓ̈ ⲉⲧⲣⲉⲩⲙⲉϣⲧ̄ⲛⲉⲧⲛ̄ϣⲁϫⲉ . ⲁⲩⲱ ⲙ̄ⲡⲣ̄ϩⲉⲡⲗⲁⲁⲩ ⲛ̄ϩⲱⲃ ⲉⲣⲟϥ · ⲙⲁⲣⲉϥⲉⲓ ϣⲁⲣⲟⲛ ⲉⲃⲟⲗ ϩⲓⲧⲟⲧⲧⲏⲩⲧⲛ̄ ϩⲛ̄ⲟⲩⲙ̄ⲧⲟⲛ ⲛ̄ϩⲏⲧ  :
</book>
<book n="23" title="On Theft and Deceitful Behaviour">
<chapter n="01">
<p n="01">
ⲡⲗⲏⲛ ϯϫⲱ ⲙ̄ⲙⲟⲥ ⲛⲏⲧⲛ̄ ⲧⲏⲣⲧⲛ̄ ⲛ̄ⲧⲱⲧⲛ̄ ⲛ̄ⲣⲱⲙⲉ ⲛ̄<pb n="">ⲁⲧⲥⲃⲱ · ⲁⲩⲱ ⲛⲉⲥⲛⲏⲩ ⲛ̄ⲛⲟⲩϥ ⲉⲧⲉⲙ̄ⲡⲟⲩⲕⲁⲑⲟⲧⲉ ⲙ̄ⲡⲛⲟⲩⲧⲉ ⲙ̄ⲡⲉⲩⲙ̄ⲧⲟ ⲉⲃⲟⲗ · ⲁⲗⲗⲁ ⲉⲧⲓ ⲧⲉⲧⲛ̄ⲙⲏⲛ ⲉⲃⲟⲗ ϩⲛ̄ⲛⲉⲧⲛ̄ϫⲓⲟⲩⲉ · ⲙⲛ̄ⲛⲉⲧⲛ̄ⲕⲣⲟϥ · ⲙⲛ̄ⲛ̣ⲉⲧⲛ̄ϭⲟⲗ ⲉⲧⲙⲉϩ ⲙ̄ⲡⲟⲛⲏⲣⲓⲁ ⲛⲓⲙ ⲉⲙⲡⲉⲧⲛ̄ϣⲓⲡⲉ ⲉⲧⲣⲉⲧⲛ̄ⲥⲁϩⲉⲧⲏⲩⲧⲛ̄ ⲉⲃⲟⲗ ⲛ̄ⲛⲓⲙⲛ̄ⲧⲁⲥⲉⲃⲏⲥ ⲉⲧⲉⲧⲛ̄ⲉⲓⲣⲉ ⲙ̄ⲙⲟⲟⲩ , ⲉⲙⲡⲉⲧⲛ̄ⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ · ⲁⲩⲱ ⲉⲙⲡⲉⲧⲛ̄ϣⲓⲡⲉ ϩⲏⲧϥ̄ ⲛ̄ⲣⲱⲙⲉ  ·
</p>
<p n="02">
ⲉⲧⲃⲉⲡⲁⲓ̈ ⲧⲉⲧⲛ̄ⲥϩⲟⲩⲟⲣⲧ̄ ⲁⲩⲱ ⲡⲉⲧⲛ̄ϩⲁⲡ ⲙⲛ̄ⲡⲉⲧⲛ̄ⲕⲣⲓⲙⲁ ⲉϩⲣⲁⲓ̈ ⲉϫⲱⲧⲛ̄ · ⲉⲃⲟⲗ ϫⲉⲁⲩϯⲥⲃⲱ ⲛⲏϩⲧⲛ̄ ⲛ̄ϩⲁϩ ⲛ̄ⲥⲟⲡ ⲁⲩⲱ ⲙ̄ⲡⲉⲧⲛ̄ϯϩⲧⲏⲧⲛ̄ , ⲁⲩⲱ ⲉⲣⲉⲛⲉⲧⲛ̄ⲙⲁⲁϫⲉ ⲟⲩⲏⲛ , ⲁⲩⲱ ⲙ̄ⲡⲉⲧⲛ̄ⲥⲱⲧⲙ̄ ·
</p>
<p n="03">
ⲁⲡⲉⲧⲛ̄ϩⲏⲧ ⲅⲁⲣ ⲧⲱⲙ ⲁⲩⲱ ⲁϥⲟⲩⲙⲟⲧ · ⲉⲙⲡⲉⲧⲛ̄ⲛⲟⲓ̈ · ⲟⲩⲧⲉ ⲙ̄ⲡⲉⲧⲛ̄ϣⲱⲡ ⲉⲣⲱⲧⲛ̄ ⲛ̄ⲧⲉⲥⲃⲱ ⲙⲛ̄ⲛ̄ⲉⲛⲧⲟⲗⲏ ⲉⲛⲧⲁⲛⲉⲛⲉⲓⲟⲧⲉ ϩⲟⲛⲟⲩ ⲉⲧⲟⲟⲧⲛ̄ · ⲕⲁⲧⲁⲡⲉⲛⲧⲁϥϫⲟⲟϥ ϫⲉⲁⲡϩⲏⲧ ⲅⲁⲣ ⲙ̄ⲡⲉⲓ̈ⲗⲁⲟⲥ ⲛ̄ϣⲟⲧ · ⲁⲩⲱ ⲁⲩⲱⲥⲕ̄ ⲉⲥⲱⲧⲙ̄ ϩⲛ̄ⲛⲉⲩⲙⲁⲁϫⲉ · ⲁⲩⲱ ⲁⲩϣⲧⲁⲙ ⲛ̄ⲛⲉⲩⲃⲁⲗ · ⲙⲏⲡⲟⲧⲉ ⲛ̄ⲥⲉⲛⲁⲩ ϩⲛ̄ⲛⲉⲩⲃⲁⲗ · ⲛ̄ⲥⲉⲥⲱⲧⲙ̄ ϩⲛ̄ⲛⲉⲩ<pb n="ⲧ̄ⲡ̄ⲋ̄">ⲙⲁⲁϫⲉ . ⲛ̄ⲥⲉⲕⲟⲧⲟⲩ ⲛ̄ⲧⲁⲧⲁⲗϭⲟⲟⲩ  , ⲏ ⲛ̄ⲧⲁⲛⲁⲛⲁⲩ ·
</p>
<p n="04">
ⲱ ⲑⲉⲗⲡⲓⲥ ⲛ̄ⲛⲉⲧⲉⲓⲣⲉ ⲛ̄ⲛⲓⲙⲛ̄ⲧⲁⲥⲉⲃⲏⲥ ⲛ̄ⲧⲉⲓ̈ϩⲉ ⲥϩⲟⲩⲟⲣⲧ̄ ⲉⲃⲟⲗ ϫⲉⲁⲩⲥⲱϣϥ̄ ⲙ̄ⲡⲣⲁⲛ ⲙ̄ⲡⲛⲟⲩⲧⲉ ϩⲛ̄ⲛⲉⲩϩⲃⲏⲩⲉ ⲙ̄ⲡⲟⲛⲏⲣⲟⲛ · ⲁⲩⲱ ⲁⲩϯϣⲓⲡⲉ ⲛ̄ⲛⲉⲧⲉⲙⲛ̄ⲧⲁⲩ · ⲉⲁⲩⲥⲱϣϥ̄ ⲇⲉ ⲟⲛ ⲙ̄ⲡⲣⲁⲛ ⲛ̄ⲛⲉⲛⲉⲓⲟⲧⲉ ⲉⲧⲥⲙⲁⲙⲁⲁⲧ ϩⲛ̄ⲧⲉⲩⲙⲛ̄ⲧⲁⲧⲥⲃⲱ · ⲉⲧⲃⲉⲛⲉⲩϫⲓⲟⲩⲉ ⲙⲛ̄ⲛⲉⲩϭⲟⲗ · ⲙⲛ̄ⲛⲉⲩⲕⲣⲟϥ . 
</p>
<p n="05">
ⲉⲁⲩⲡⲱⲧ ⲁⲩⲱ ⲁⲩⲃⲱⲕ ⲉϩⲉⲛϭⲟⲟⲙ ⲉⲧⲣⲉⲩϣⲱⲗ ⲁⲩⲱ ⲛ̄ⲥⲉϫⲓⲟⲩⲉ ⲉⲙⲡⲟⲩϣⲓⲛⲉ . ⲁⲩⲱ ⲉⲙⲡⲟⲩⲧⲁⲙⲉⲣⲱⲙⲉ ⲉⲩⲛⲁⲃⲱⲕ · ⲉⲩⲥⲱⲕ ⲙⲡⲥⲁϩⲟⲩ ⲙ̄ⲡⲛⲟⲩⲧⲉ ⲉϩⲣⲁⲓ̈ ⲉϫⲱⲟⲩ ⲙⲁⲩⲁⲁⲩ ⲉⲧⲃⲉⲧⲉⲩⲙⲛ̄ⲧⲁⲧϣⲟϫⲛⲉ ⲙⲛ̄ⲡⲉⲛϣⲟⲧ ⲙ̄ⲡⲉⲩϩⲏⲧ ·
</p>
<p n="06">
ⲉⲙⲡⲟⲩⲙⲉⲕⲙⲟⲩⲕⲟⲩ ⲟⲩⲇⲉ ⲉⲙⲡⲟⲩⲙⲟϣⲧⲟⲩ ϫⲉϩⲉⲛⲛⲟⲃⲉ ϣⲏⲙ ⲁⲛ ⲛⲉⲧⲟⲩⲉⲓⲣⲉ ⲙ̄ⲙⲟⲟⲩ · ⲉⲩⲧⲣⲉϩⲉⲛⲕⲟⲟⲩⲉ ϯϩⲏⲩ ϩⲛ̄ⲛⲉⲩⲛⲟⲃⲉ · ⲉⲩϣⲱϥ ⲇⲉ ϩⲱⲱϥ ⲛ̄ⲧⲉⲩⲯⲩⲭⲏ ⲙ̄ⲙⲓⲛ ⲙⲙⲟⲟⲩ ⲉⲙⲡⲟⲩⲉⲓⲙⲉ · ⲉⲩϫⲓⲟⲩⲉ · ⲁⲩⲱ ⲉⲩϣⲱⲗ ⲉⲩⲧⲱⲣⲡ̄ ϩⲙ̄<pb n="">ⲡⲓⲥⲁ ⲙⲛ̄ⲡⲁⲓ̈ · ϣⲁϩⲣⲁⲓ̈ ⲉϩⲉⲛϣⲟϣⲟⲩ ⲛⲏⲣⲡ̄ ⲙⲛ̄ϩⲉⲛⲉⲗⲟⲟⲗⲉ ⲉⲩϥⲓ ⲙ̄ⲙⲟⲟⲩ ⲛϫⲓⲟⲩⲉ · ϩⲱⲥⲧⲉ ⲉⲧⲣⲉⲛⲉⲧⲛⲁⲩ ⲉⲣⲟⲟⲩ ϫⲓⲟⲩⲁ ⲉⲡⲛⲟⲩⲧⲉ ⲛⲥⲉϫⲟⲟⲥ ϫⲉⲉⲛⲉϩⲉⲛⲙⲟⲛⲁⲭⲟⲥ ⲛⲉ ⲛⲁⲓ̈ · ⲏ ϫⲉⲛⲉⲛⲁⲓ̈ ⲛⲉ ⲛ̄ⲣⲱⲙⲉ ⲛ̄ⲁⲡⲁϣⲉⲛⲟⲩⲧⲉ · ⲁⲩⲱ ϫⲉⲛ̄ⲛⲉϭⲉⲣⲱⲙⲉ ϣⲱⲡⲉ · ⲉⲛⲣⲟⲩ ⲁⲛⲟⲛ ⲡⲁⲣⲁⲣⲟⲟⲩ ·
</chapter>
<chapter n="02">
<p n="01">
ⲛ̄ⲧⲁⲩϫⲟⲟⲥ ϫⲉⲙⲁⲣⲟⲩⲛⲁⲩ ⲉⲛⲉⲧⲛ̄ϩⲃⲏⲩⲉ ⲉⲧⲛⲁⲛⲟⲩⲟⲩ. ⲛ̄ⲥⲉϯⲉⲟⲟⲩ ⲙ̄ⲡⲉⲧⲛ̄ⲉⲓⲱⲧ ⲉⲧϩⲛ̄ⲙ̄ⲡⲏⲩⲉ  · ⲛ̄ⲧⲱⲧⲛ̄ ⲇⲉ ⲁⲧⲉⲧⲛ̄ϯⲥⲱϣ ⲛⲁϥ ϣⲁⲛⲧⲟⲩⲥⲱϣ ⲙ̄ⲡⲣⲁⲛ ⲛ̄ⲛⲉⲛⲉⲓⲟⲧⲉ ⲉⲧⲃⲉⲛⲉⲧⲛ̄ϩⲃⲏⲩⲉ ⲙ̄ⲡⲟⲛⲏⲣⲟⲛ ·
</p>
<p n="02">
ⲉⲡⲙⲁ ⲛ̄ⲥⲉϫⲟⲟⲥ ϫⲉⲉⲓⲥ ⲟⲩⲗⲁⲟⲥ ⲛ̄ⲥⲟⲫⲟⲥ ⲁⲩⲱ ⲛ̄ⲣⲙ̄ⲛ̄ϩⲏⲧ . ⲏ ϫⲉⲉⲓⲥ ⲟⲩⲥⲡⲉⲣⲙⲁ ⲉϥⲥⲙⲁⲙⲁⲁⲧ ϩⲓⲧⲙ̄ⲡⲛⲟⲩⲧⲉ · ⲁⲩⲥⲱϣ ⲇⲉ ϩⲱⲱϥ ⲙ̄ⲡⲣⲁⲛ ⲙ̄ⲡⲉⲛⲙⲁ ⲉⲧⲟⲩⲁⲁⲃ · ⲱ ⲧⲉⲧⲛ̄ⲣⲱϣⲉ ⲛ̄ⲧⲱⲧⲛ̄ ⲛⲉⲧⲟⲩⲇϫⲱ ⲛ̄ⲛⲁⲓ̈ ⲉⲧⲃⲏⲏⲧⲟⲩ · ⲉⲃⲟⲗ ϫⲉⲙ̄ⲡⲉⲧⲛ̄ⲣ̄ϩⲟⲧⲉ ϩⲏⲧϥ̄ ⲙ̄ⲡⲉⲭ̄ⲥ̄ · ⲁⲩⲱ ⲙ̄ⲡⲉⲧⲛ̄ϣⲓⲡⲉ ϩⲏⲧϥ̄ ⲛ̄ⲣⲱⲙⲉ  . 
</p>
<p n="03">
ⲉⲧⲃⲉⲡⲁⲓ̈ ⲟⲩⲟⲓ̈ ⲛⲏⲧⲛ̄ , ϫⲉ<pb n="">ⲁⲟⲩⲕⲣⲓⲧⲏⲥ ⲉϥⲣ̄ϩⲟⲧⲉ ⲁⲛ ϩⲏⲧϥ̄ ⲙ̄ⲡⲛⲟⲩⲧⲉ , ⲁⲩⲱ ⲉⲛϥ̄ϣⲓⲡⲉ ⲁⲛ ϩⲏⲧϥ̄ ⲛ̄ⲣⲱⲙⲉ ⲣ̄ⲡϩⲁⲡ ⲛ̄ⲟⲩⲭⲏⲣⲁ ϫⲉⲛ̄ⲛⲉϣⲱⲡⲉ ⲉⲥⲛⲏⲩ ϣⲁⲣⲟϥ ⲛ̄ϩⲁϩ ⲛ̄ⲥⲟⲡ ⲉⲥϯϩⲓⲥⲉ ⲛⲁϥ  ·
</p>
<p n="04">
ⲉⲙⲡⲉⲧⲛ̄ϣⲓⲡⲉ ⲇⲉ ⲛ̄ⲧⲱⲧⲛ̄ ⲟⲩⲧⲉ ⲉⲙⲡⲉⲧⲛ̄ⲁⲓⲥⲑⲁⲛⲉ ⲉⲩⲛⲟϭⲛⲉϭ ⲙ̄ⲙⲱⲧⲛ̄ . ⲁⲩⲱ ⲉⲩϯⲥⲃⲱ ⲛⲏⲧⲛ̄ ⲛ̄ϩⲁϩ ⲛ̄ⲥⲟⲡ · ⲉⲧⲣⲉⲧⲛ̄ϣⲛ̄ϩⲧⲏ<ⲏ>ⲛ ϩⲁⲣⲱⲧⲛ̄ ⲙⲁⲩⲁⲧⲧⲏⲩⲧⲛ̄ ⲛ̄ⲧⲉⲧⲛ̄ⲗⲟ ϩⲛ̄ⲛⲉⲧⲛ̄ⲡⲟⲛⲏⲣⲓⲁ · ⲛ̄ⲧⲉⲧⲛ̄ϫⲓⲥⲃⲱ ⲉⲣ̄ⲡⲡⲉⲧ<ⲛⲁ>ⲛⲟⲩϥ  · ⲉⲙⲡⲁⲧⲉⲧⲛ̄ϣⲱⲡⲉ ⲛ̄ⲑⲉ ⲛ̄ⲟⲩϩⲣⲏⲣⲉ ⲉϣⲁϥⲧⲁⲕⲟ · ⲉⲙⲡⲁⲧⲥ̄ⲉⲓ ⲉϫⲛ̄ⲧⲏⲩⲧⲛ̄ ⲛ̄ϭⲓⲧⲟⲣⲅⲏ ⲙ̄ⲡϫⲟⲉⲓⲥ · ⲁⲩⲱ ⲉⲙⲡⲁⲧⲟⲩⲧⲱⲕⲙ̄ ⲛ̄ⲧⲉⲧⲙ̄ⲯⲩⲭⲏ ⲉϩⲣⲁⲓ̈ ⲛ̄ϩⲏⲧⲧⲏⲩⲧⲛ̄ ⲛ̄ⲧⲉⲧⲛ̄ⲡⲱϩ ⲙⲡⲉⲧⲛ̄ⲡ̄ⲛ̄ⲁ̄ ϩⲛ̄ϩⲉⲛⲣⲙⲉⲓⲟⲟⲩⲉ ϩⲣⲁⲓ̈ ϩⲛ̄ⲁⲙⲛ̄ⲧⲉ . ⲉⲙⲛ̄ⲡⲉⲧⲛⲁⲥⲱⲧⲙ̄ ⲉⲣⲱⲧⲛ̄ · ⲟⲩⲧⲉ ⲉⲙⲛ̄ⲡⲉⲧⲛⲁϣⲛ̄ϩⲧⲏϥ ϩⲁⲣⲱⲧⲛ̄ ·
</p>
<p n="05">
ⲉⲡⲉⲓⲇⲏ ⲁⲩⲙⲟⲩⲧⲉ ⲉⲣⲱⲧⲛ̄ . ⲙ̄ⲡⲉⲧⲛ̄ⲥⲱⲧⲙ̄ · ⲁⲩⲱ ⲁⲩⲡⲱⲣϣ̄ⲛⲉⲩϣⲁϫⲉ  ⲉⲃⲟⲗ · ⲙ̄ⲡⲉⲧⲛ̄ϯϩⲧⲏⲧⲛ̄ · ⲁⲗⲗⲁ ⲁⲧⲉⲧⲛ̄ⲧⲥ̄<ⲧ>ⲟ ⲉⲃⲟⲗ <pb n="ⲧ̄ⲡ̄ⲑ̄">ⲛ̄ⲛ̄ϣⲟϫⲛⲉ ⲙ̄ⲡϫⲟⲉⲓⲥ, ϩⲛ̄ⲧⲉⲧⲛ̄ⲙⲛ̄ⲧⲛⲁϣⲧ̄ⲙ̄ⲙⲉ. ⲁⲩⲱ ⲁⲧⲉⲧⲛ̄ⲣ̄ⲁⲧⲥⲱⲧⲙ̄ ⲛ̄ⲥⲁⲛⲉϥϫⲡⲓⲟ ·
</p>
<p n="06">
ⲉⲧⲃⲉⲡⲁⲓ̈ ϩⲱⲱϥ ϥⲁⲥⲱⲃⲉ ⲛ̄ⲥⲁⲡⲉⲧⲛ̄ⲧⲁⲕⲟ · ϥⲛⲁⲣⲁϣⲉ ⲇⲉ ⲙ̄ⲙⲱⲧⲛ̄ ⲉⲣϣⲁⲛⲡⲧⲁⲕⲟ ⲉⲓ ⲉϫⲱⲧⲛ̄  ⲙ̄ⲡⲛⲁⲩ ⲙ̄ⲡⲉⲧⲛ̄ϭⲙ̄ⲡϣⲓⲛⲉ · ⲁⲩⲱ ⲉⲣϣⲁⲛⲟⲩⲑⲗⲓⲯⲓⲥ ⲉⲓ ⲛⲏⲧⲛ̄ ⲙⲛ̄ⲟⲩⲕⲧⲟ ⲉⲣⲱⲧⲛ̄  , ϩⲣⲁⲓ̈ ϩⲛ̄ⲁⲙⲛ̄ⲧⲉ · ⲙ̄ⲡⲛⲁⲩ ⲛ̄ⲧⲉⲧⲛ̄ⲁⲛⲁⲅⲕⲏ ·
</p>
<p n="07">
ⲉⲧⲃⲉϫⲉⲁⲓ̈ⲙⲟⲩⲧⲉ ⲉⲣⲱⲧⲛ̄ ⲡⲉϫⲁϥ . ⲙ̄ⲡⲉⲧⲛ̄ⲥⲱⲧⲙ̄ ⲉⲣⲟⲓ̈ · ⲁⲓ̈ϣⲁϫⲉ · ⲁⲩⲱ ⲁⲧⲉⲧⲛ̄ⲉⲃϣ̄ⲧⲏⲩⲧⲛ̄ · ⲁⲧⲉⲧⲛ̄ⲉⲓⲣⲉ ⲙ̄ⲡ̄ⲡⲉⲑⲟⲟⲩ ⲙ̄ⲡⲁⲙ̄ⲧⲟ ⲉⲃⲟⲗ · ⲁⲩⲱ ⲁⲧⲉⲧⲛ̄ⲥⲱⲧⲡ̄ ⲛ̄ⲛⲉⲧⲉⲛ̄ϯⲟⲩⲁϣⲟⲩ ⲁⲛ ·
</chapter>
<chapter n="03">
<p n="01">
ⲉⲧⲃⲉⲡⲁⲓ̈ ϥϫⲱ ⲙ̄ⲙⲟⲥ ϫⲉⲉⲓⲥϩⲏⲏⲧⲉ ⲛⲉⲧⲟ ⲛ̄ϩⲙ̄ϩⲁⲗ ⲛⲁⲓ̈ ⲛⲁⲟⲩⲱⲙ · ⲛ̄ⲧⲱⲧⲛ̄ ⲇⲉ ⲧⲉⲧⲛⲁϩⲕⲟ · ⲉⲓⲥϩⲏⲏⲧⲉ ⲛⲉⲧⲟ ⲛ̄ϩⲙ̄ϩⲁⲗ ⲛⲁⲓ̈ ⲛⲁⲥⲱ · ⲛ̄ⲧⲱⲧⲛ̄ ⲇⲉ ⲧⲉⲧⲛⲁⲉⲓⲃⲉ · ⲉⲓⲥϩⲏⲏⲧⲉ ⲛⲉⲧⲟ ⲛ̄ϩⲙ̄ϩⲁⲗ ⲛⲁⲓ̈ ⲛⲁⲉⲩⲫⲣⲁⲛⲉ · ⲛ̄ⲧⲱⲧⲛ̄ ⲇⲉ ⲧⲉⲧⲛⲁϫⲓϣⲓⲡⲉ · ⲉⲓⲥϩⲏⲏⲧⲉ ⲛⲉⲧⲟ ⲛ̄ϩⲙ̄ϩⲁⲗ ⲛⲁⲓ̈ ⲛⲁⲧⲉⲗⲏⲗ ϩⲛ̄ⲟⲩⲟⲩⲛⲟϥ · ⲛ̄ⲧⲱⲧⲛ̄ ⲇⲉ ⲧⲉⲧⲛⲁϫⲓϣⲕⲁⲕ ⲉⲃⲟⲗ ⲉⲧⲃⲉⲡⲉⲙⲕⲁϩ <pb n="ⲧ̄ϥ̄"> ⲙ̄ⲡⲉⲧⲛ̄ϩⲏⲧ ⲁⲩⲱ ⲧⲉⲧⲛⲁⲱϣ ⲉⲃⲟⲗ ⲉⲧⲃⲉⲡⲟⲩⲱϣϥ̄ ⲙ̄ⲡⲉⲧⲛ̄ⲡ̄ⲛ̄ⲁ̄ · 
</p>
<p n="02">
ⲁⲧⲉⲧⲛ̄ⲕⲁⲡⲣⲁⲛ ⲅⲁⲣ ⲙ̄ⲡⲉⲧⲛ̄ϫⲟⲉⲓⲥ ⲛ̄ⲥⲱⲧⲛ̄ ⲉⲧⲉⲟⲩⲥⲉⲓ ⲡⲉ ⲛ̄ⲛⲁⲥⲱⲧⲡ̄ . ⲡϫⲟⲉⲓⲥ ⲇⲉ ⲛⲁⲙⲉⲩⲧⲧⲏⲩⲧⲛ̄  · ⲉⲃⲟⲗ ϫⲉⲧⲉⲧⲛ̄ⲙⲏⲛ ⲉⲃⲟⲗ ϩⲛ̄ⲛⲉⲧⲛ̄ⲕⲁⲕⲓⲁ · ⲙⲛ̄ⲛⲉⲧⲛ̄ϫⲓⲟⲩⲉ · ⲉⲧⲉⲧⲛ̄ϩⲱϥⲧ̄ ⲛ̄ⲛ̄ϩⲟⲉⲓⲧⲉ ⲛ̄ⲛⲉⲧⲛ̄ⲉⲣⲏⲩ ϩⲛ̄ⲧⲉⲧⲛ̄ⲙⲛ̄ⲧⲁⲧⲃⲁⲗ ⲙⲛ̄ⲧⲉⲧⲛ̄ⲙⲛ̄ⲧⲁⲧϣⲓⲡⲉ ·
</p>
<p n="03">
ⲛ̄ⲁⲕⲁⲑⲁⲣⲧⲟⲥ , ⲛⲉⲧⲟ ⲛ̄ⲥⲟⲉⲓⲧ ⲉⲧⲟϣ ϩⲛ̄ⲛⲉⲧⲛ̄ⲁⲛⲟⲙⲓⲁ ⲙⲛ̄ⲛⲉⲧⲛ̄ⲛⲟⲃⲉ ⲉⲧⲛⲁϣⲧ̄ · ⲁⲩⲱ ⲉⲧⲉⲧⲛ̄ϥⲓ ⲛ̄ⲛ̄ⲥⲟⲧⲃⲉϥ ⲛ̄ⲛⲉⲧⲛ̄ⲉⲣⲏⲩ ⲛ̄ϫⲓⲟⲩⲉ , ϣⲁϩⲣⲁⲓ̈ ⲉⲛⲕⲉⲉⲓⲁⲁⲩ ⲉⲧⲉⲧⲛ̄ϥⲓ ⲙ̄ⲙⲟⲟⲩ ·
</p>
<p n="04">
ⲙⲏ ⲅⲁⲣ ⲛ̄ⲧⲁϩⲉⲛⲣⲱⲙⲉ ⲉⲓ ⲉϩⲟⲩⲛ ⲉⲣⲟⲛ ⲁⲩϥⲓⲧⲟⲩ · ⲁⲗⲗⲁ ϩⲉⲛⲣⲱⲙⲉ ⲛ̄ⲥⲟⲟⲛⲉ ⲛⲉⲧⲛ̄ϩⲣⲁⲓ̈ ⲛ̄ϩⲏⲧⲛ̄ ⲧⲥⲩⲛⲁⲅⲱⲅⲏ ⲉⲩⲧⲱⲣⲡ̄ ⲛ̄ⲛⲉⲧⲟⲩⲛⲁϭⲛ̄ⲧⲟⲩ · ⲉⲩⲥⲱⲕ ⲙ̄ⲡⲥⲁϩⲟⲩ ⲙ̄ⲡⲛⲟⲩⲧⲉ ⲉϩⲣⲁⲓ̈ ⲉϫⲱⲟⲩ · ⲉⲩⲣ̄ⲡⲕⲉϣⲟⲩϣⲟⲩ ⲙ̄ⲙⲟⲟⲩ ϩⲛ̄ⲧⲉⲩⲧⲁⲡⲣⲟ ⲛ̄ϣⲟⲩⲧⲟⲙⲥ̄ ⲙⲛ̄ⲡⲉⲩⲗⲁⲥ ⲛ̄ⲕⲣⲟϥ ⲛ̄ⲣⲉϥϫⲉⲛⲟϭ <pb n="ⲧ̄ϥ̄ⲁ̄"> ⲛ̄ϣⲁϫⲉ ϫⲉ ⲙ̄ⲡⲛⲟⲩⲧⲁϩⲟⲛ ϩⲛ̄ⲗⲁⲁⲩ ⲛ̄ϩⲱⲃ ⲟⲩⲧⲉ ⲙ̄ⲡⲟⲩⲉⲓⲙⲉ ⲉⲣⲟⲛ ⲉⲛⲉⲧⲛ̄ⲉⲓⲣⲉ ⲙⲙⲟⲛ  ⲁⲛⲟⲛ  ·
</p>
<p n="05">
ⲙ̄ⲡⲟⲩⲉⲓⲙⲉ ϫⲉⲡⲛⲟⲩⲧⲉ ⲛⲁⲡⲁϩⲟⲩ ϩⲓⲧⲉⲩⲙⲏⲧⲉ ⲛ̄ⲧⲉⲟⲩⲟⲛ ⲛⲓⲙ ⲛⲁⲩ ⲉⲣⲟⲟⲩ · ⲟⲩⲧⲉ ⲙ̄ⲡⲟⲩϫⲟⲟⲥ ϩⲛ̄ⲧⲉⲩⲧⲁⲡⲣⲟ ⲉⲧⲙⲉϩ ⲛ̄ⲥⲁϩⲟⲩ , ϩⲓⲥⲓϣⲉ  ϫⲉⲧⲟⲣⲅⲏ ⲙ̄ⲡϫⲟⲉⲓⲥ ⲛⲁⲙⲟⲩϩ ϩⲛ̄ⲛ̄ⲣⲱⲙⲉ ⲉⲧⲙ̄ⲙⲁⲩ ϣⲁⲛⲧϥϥⲟⲧⲟⲩ ⲉⲃⲟⲗ ϩⲛ̄ⲛⲉϥⲥⲩⲛⲁⲅⲱⲅⲏ · 
</p>
<p n="06">
ⲛ̄ⲑⲉ ⲉⲧⲥⲏϩ ϫⲉⲉⲓⲥ ⲟⲩⲕⲙ̄ⲧⲟ ϥⲛⲏⲩ ⲉⲃⲟⲗ ϩⲓⲧⲙ̄ⲡϫⲟⲓ̈ⲥ ⲙⲛ̄ⲟⲩⲟⲣⲅⲏ ϩⲛ̄ⲟⲩϣⲧⲟⲣⲧⲣ̄ ⲉϥⲕⲧⲟ ⲙ̄ⲙⲟϥ ⲉϥⲛⲏⲩ ⲉϩⲣⲁⲓ̈ ⲉϫⲛ̄ⲛ̄ⲁⲥⲉⲃⲏⲥ · ⲛϥ̄ⲛⲁⲕⲧⲟϥ ⲁⲛ ⲛ̄ϭⲓⲡϭⲱⲛⲧ̄ ⲙ̄ⲡϫⲟⲉⲓ ⲉⲗⲟ ⲙ̄ⲙⲁⲩ ϣⲁⲛⲧϥ̄ⲉⲓⲣⲉ ⲁⲩⲱ ⲛϥ̄ϫⲱⲕ ⲉⲃⲟⲗ ⲙ̄ⲡⲉⲧⲉϩⲛⲉⲡⲉϥϩⲏⲧ  ϩⲣⲁⲓ̈ ϩⲛ̄ⲛ̄ⲁⲥⲉⲃⲏⲥ ⲉⲧⲉⲓⲣⲉ ⲛ̄ϩⲉⲛⲙⲛ̄ⲧⲁⲥⲉⲃⲏⲥ , ⲙⲛ̄ϩⲉⲛϫⲓⲟⲩⲉ · ⲙⲛ̄ϩⲉⲛϭⲟⲗ · ⲙⲛ̄ϩⲉⲛⲕⲣⲟϥ . 
</p>
<p n="07">
ⲁⲧⲡⲉ ⲛⲉϩϣⲗϥ̄ ⲉϫⲙ̄ⲡⲉⲓ̈ϩⲱⲃ ⲁⲩⲱ ⲁⲡⲕⲁϩ ⲥⲧⲱⲧ ⲉⲙⲁⲧⲉ ⲡⲉϫⲉⲡϫⲟⲉⲓⲥ  · ⲁⲩⲕⲁⲁⲧ ⲛ̄ⲥⲱⲟⲩ ⲧⲡⲏⲅⲏ ⲙ̄ⲙⲟⲟⲩ ⲛ̄ⲱⲛϩ̄ ⲉⲧⲉⲧⲙⲉⲧⲉ · ⲁⲩϣⲓⲕⲉ ⲛⲁⲩ <pb n=""> ⲛ̄ϩⲉⲛϣⲏⲓ̈ ⲉⲩⲟⲩⲟϭⲡ̄  . ⲉⲧⲉⲡϫⲓⲟⲩⲉ ⲡⲉ ⲙⲛ̄ⲡϭⲟⲗ · ⲙⲛ̄ⲡⲉⲕⲣⲟϥ ·
</chapter>
<chapter n="04">
<p n="01">
ⲡ̄ⲡⲓⲥⲧⲟⲥ ⲁⲛ ⲏ ⲡⲣⲙ̄ⲙ̄ⲙⲉ ⲡⲉ ⲡⲉⲧⲉⲙ̄ⲡⲟⲩⲧⲁϩⲟϥ ϩⲛ̄ⲛⲉϥⲡⲉⲑⲟⲟⲩ ϩⲓⲧⲛ̄ⲛ̄ⲣⲱⲙⲉ · ⲁⲗⲗⲁ ⲡⲡⲓⲥⲧⲟⲥ ⲛⲁⲙⲉ ⲁⲩⲱ ⲡⲣⲙ̄ⲙ̄ⲙⲉ ⲡⲉ ⲡⲉⲧⲉⲙ̄ⲡⲟⲩϭⲟⲡϥ̄ . ⲏ ⲙ̄ⲡⲟⲩⲧⲁϩⲟϥ ϩⲓⲧⲙ̄ⲡⲛⲟⲩⲧⲉ · ⲡⲉⲧⲛⲁⲥⲩⲛϩⲓⲥⲧⲁ ⲅⲁⲣ ⲙ̄ⲙⲟϥ ⲁⲛ ⲙⲁⲩⲁⲁϥ ⲡⲉ ⲡⲥⲱⲧⲡ̄ · ⲁⲗⲗⲁ ⲡⲉⲧⲉⲣⲉⲡϫⲟⲓ̈ⲥ ⲛⲁⲥⲩⲛϩⲓⲥⲧⲁ ⲙ̄ⲙⲟϥ ⲡⲉ  ·
</p>
<p n="02">
ϩⲙ̄ⲡⲁⲓ̈ ⲅⲁⲣ ⲛ̄ⲧⲁⲩϫⲟⲟⲥ ϫⲉⲡⲁⲑⲏⲧ ⲙⲛ̄ⲡ̄ⲁⲧⲥⲃⲱ ⲛⲁⲧⲁⲕⲟ ϩⲓⲟⲩⲥⲟⲡ  : ⲁⲩⲱ ⲟⲛ ϣⲁⲩϫⲟⲟⲥ ϫⲉⲟⲩⲣⲱⲙⲉ ⲉϥϩⲛ̄ⲟⲩⲧⲁⲓ̈ⲟ ⲉⲙⲡϥ̄ⲉⲓⲙⲉ ⲉⲣⲟϥ . ⲁⲩⲧⲛ̄ⲧⲱⲛϥ̄ ⲉⲛⲧⲃ̄ⲛⲟⲟⲩⲉ ⲛ̄ⲁⲧⲉⲓⲙⲉ ⲁϥⲉⲓⲛⲉ ⲙ̄ⲙⲟⲟⲩ  ·
</p>
<p n="03">
ⲧⲁⲓ̈ ⲧⲉ ⲧⲉⲧⲛ̄ϩⲉ ϩⲱⲧⲧⲏⲩⲧⲛ̄ ⲉⲛⲧⲁⲧⲉⲧⲛ̄ⲥⲱϣϥ̄ ⲙ̄ⲡⲉϩⲙⲟⲧ ⲙ̄ⲡⲛⲟⲩⲧⲉ ϩⲛ̄ⲧⲉⲧⲛ̄ⲙⲛ̄ⲧⲃⲁⲃⲉⲣⲱⲙⲉ ⲙⲛ̄ⲧⲉⲧⲛ̄ⲙⲛ̄ⲧϫⲁⲥⲓϩⲏⲧ · ⲛ̄ⲛⲁϣⲧ̄ϩⲏⲧ ⲁⲩⲱ ⲛ̄ⲁⲧⲥⲃ̄ⲃⲉ ϩⲙ̄ⲡⲉⲩϩⲏⲧ ⲙⲛ̄ⲛⲉⲩⲕⲉⲙⲁⲁϫⲉ  ·
</p>
<p n="04">
ⲛ̄ⲧⲱⲧⲛ̄ ⲅⲁⲣ ⲡⲉ ⲡⲉⲥⲡⲉⲣⲙⲁ ⲛ̄ⲛⲉⲛⲧⲁⲩϫⲟⲟⲥ ⲉ<pb n="">ⲧⲃⲏⲏⲧⲟⲩ , ϫⲉⲛ̄ⲧⲱⲧⲛ̄ ⲛ̄ⲟⲩⲟⲉⲓϣ ⲛⲓⲙ ⲉⲧⲉⲧⲛ̄ϯ ⲟⲩⲃⲉⲡⲉⲡ̄ⲛ̄ⲁ̄ ⲉⲧⲟⲩⲁⲁⲃ ⲛ̄ⲑⲉ ⲛ̄ⲛⲉⲧⲛ̄ⲉⲓⲟⲧⲉ  ⲉⲧⲉⲡⲇⲓⲁⲃⲟⲗⲟⲥ ⲡⲉ ⲙⲛ̄ⲛⲉϥⲇⲁⲓⲙⲱⲛ . 
</p>
<p n="05">
ⲧⲁⲓ̈ ϩⲱⲧⲧⲏⲩⲧⲛ̄ ⲧⲉ ⲧⲉⲧⲛ̄ϩⲉ ⲉⲧⲉⲧⲛ̄ⲟ ⲛ̄ⲁⲧⲥⲱⲧⲙ̄ ⲛ̄ⲥⲁⲛ̄ⲉⲛⲧⲟⲗⲏ ⲙ̄ⲡϫⲟⲉⲓⲥ ϩⲛ̄ⲧⲉⲧⲛ̄ⲙⲛ̄ⲧⲣⲉϥⲕⲁⲧⲁⲫⲣⲟⲛⲉⲓ ⲙⲛ̄ⲡⲉⲛϣⲟⲧ ⲙ̄ⲡⲉⲧⲛ̄ϩⲏⲧ ⲉⲧⲟ ⲛ̄ⲁⲧⲥⲃⲱ ·
</p>
<p n="06">
ⲟⲩⲟⲓ̈ ⲛⲏⲧⲛ̄ ϫⲉⲁⲧⲉⲧⲛ̄ⲧⲁϣⲉⲣⲉϥⲙⲟⲟⲩⲧ ϩⲛ̄ⲧⲉⲧⲛ̄ⲕⲁⲧⲁⲫⲣⲟⲛⲏⲥⲓⲥ , ⲙⲛ̄ⲧⲉⲧⲛ̄ⲁⲙⲉⲗⲉⲓⲁ · ⲛ̄ⲥⲟϭ , ⲁⲩⲱ ⲛ̄ⲁⲑⲏⲧ . ⲛ̄ⲁϣ ⲛ̄ϩⲉ ⲧⲉⲧⲛⲁⲣ̄ⲃⲟⲗ ⲉⲧⲉⲕⲣⲓⲥⲓⲥ ⲛ̄ⲧⲅⲉϩⲉⲛⲛⲁ ·
</p>
<p n="07">
ⲟⲩⲟⲓ̈ ⲛⲏⲧⲛ̄ ϫⲉⲙ̄ⲡⲉⲧⲛ̄ⲉⲓⲙⲉ ⲟⲩⲧⲉ ⲙ̄ⲡⲉⲧⲛ̄ϭⲙ̄ⲡⲉⲧⲛ̄ϩⲏⲧ ⲉⲧⲉⲧⲛ̄ⲙⲟⲟϣⲉ ϩⲙ̄ⲡⲕⲁⲕⲉ ⲛ̄ⲧⲉⲧⲛ̄ⲙⲛ̄ⲧⲁⲧⲥⲱⲧⲙ̄ · ⲉⲃⲟⲗ ϫⲉⲁⲡⲉⲧⲛ̄ϩⲏⲧ ⲛ̄ⲁⲧⲥⲃⲱ ⲣ̄ⲕⲁⲕⲉ ⲉⲣⲱⲧⲛ̄  ϩⲙ̄ⲡϫⲓⲟⲩⲉ · ⲙⲛ̄ⲡⲉⲕⲣⲟϥ · 
</p>
<p n="08">
ⲟⲩⲟⲉⲓ ⲛⲏⲧⲛ̄ ⲉⲧⲉⲧⲛⲁⲣ̄ⲟⲩ ϩⲙ̄ⲡⲉϩⲟⲟⲩ ⲙ̄ⲡϭⲙ̄ⲡϣⲓⲛⲉ · ⲧⲉⲧⲛ̄ⲑⲗⲓⲯⲓⲥ ⲛⲏⲩ ⲙ̄ⲡⲟⲩⲉ · ⲁⲩⲱ ⲉⲧⲉⲧⲛⲁⲡⲱⲧ ⲉⲣⲁⲧϥ̄ ⲛ̄ⲛⲓⲙ ⲉⲃⲟⲏⲑⲉⲓ ⲉⲣⲱⲧⲛ̄  , ⲉⲃⲟⲗ ϫⲉⲛ̄ϣⲁϫⲉ ⲙ̄ⲡϫⲟⲉⲓⲥ ⲁⲧⲉⲧⲛ̄ⲥⲟϣ<pb n="">ϥⲟⲩ · ⲁⲩⲱ ⲛⲉϥⲉⲛⲧⲟⲗⲏ ⲁⲧⲉⲧⲛ̄ϫⲟⲟⲣⲟⲩ ⲉⲃⲟⲗ ·
</p>
<p n="09">
ⲧⲁⲓ̈ ϩⲱⲱϥ ⲧⲉ ⲑⲉ ⲉⲧⲉⲣⲉⲡϫⲟⲉⲓⲥ ⲛⲁϫⲉⲣⲉⲧⲏⲩⲧⲛ̄ ⲉⲃⲟⲗ · ⲁⲩⲱ ⲛϥ̄ⲉⲙⲥ̄ⲧⲏⲩⲧⲛ̄ ϩⲛ̄ⲧⲉϩⲣⲱ ⲛ̄ⲥⲁⲧⲉ ϩⲣⲁⲓ̈ ϩⲛ̄ⲁⲙⲛ̄ⲧⲉ · ⲛ̄ⲁⲕⲁⲑⲁⲣⲧⲟⲥ ⲉⲧⲟ ⲛ̄ⲥⲟⲉⲓⲧ ⲉⲧⲟϣ ϩⲛ̄ⲛⲉⲩⲁⲛⲟⲙⲓⲁ · ⲛⲉⲧⲛ̄ϩⲓⲟⲟⲩⲉ ⲅⲁⲣ ϭⲟⲟⲙⲉ ⲉⲧⲉⲧⲛ̄ⲙⲟⲟϣⲉ ⲛ̄ϩⲏⲧⲟⲩ  · ⲁⲩⲱ ⲙ̄ⲡⲉⲧⲛ̄ⲉϣϭⲙ̄ϭⲟⲙ ⲉⲉⲓ ⲉⲃⲟⲗ ϩⲓⲧⲙ̄ⲡⲥⲟⲟⲩⲧⲛ̄  · 
</chapter>
<chapter n="05">
<p n="01">
ⲛ̄ⲧⲁⲩϫⲟⲟⲥ ϫⲉϫⲟ ⲛⲏⲧⲛ̄ ⲉⲩⲇⲓⲕⲁⲓⲟⲥⲩⲛⲏ · ⲛ̄ⲧⲉⲧⲛ̄ⲱϩⲥ̄ ⲛ̄ⲟⲩⲕⲁⲣⲡⲟⲥ ⲛ̄ⲱⲛϩ̄  · ⲛ̄ⲧⲱⲧⲛ̄ ⲇⲉ ⲁⲧⲉⲧⲛ̄ϫⲟ ⲛ̄ⲟⲩⲙⲛ̄ⲧϣⲁϥⲧⲉ . ⲁⲩⲱ ⲁⲧⲉⲧⲛ̄ⲱϩⲥ̄ ⲛ̄ⲟⲩⲁⲛⲟⲙⲓⲁ · 
</p>
<p n="02">
ⲛ̄ⲧⲉⲓ̈ϩⲉ ⲟⲛ ⲛ̄ⲧⲁⲩϫⲟⲟⲥ ϫⲉϫⲟ ⲛ̄ϩⲉⲛⲥⲟⲩⲟ . ⲛ̄ⲧⲉⲧⲛ̄ⲱϩⲥ̄ ⲛ̄ϩⲉⲛϣⲟⲛⲧⲉ · ⲛⲉⲩⲕⲗⲏⲣⲟⲥ ⲡⲉϫⲁϥ ⲛ̄ⲥⲉⲛⲁϯϩⲏⲩ ⲛⲁⲩ ⲁⲛ  · ⲉⲧⲉⲡⲁⲓ̈ ⲡⲉ ϫⲉⲛⲉⲩϣⲗⲏⲗ ⲙⲛ̄ⲛⲉⲩⲛⲏⲥⲧⲉⲓⲁ ⲙⲛ̄ⲛⲉⲩⲙⲉⲗⲉⲧⲏ · ⲛ̄ⲥⲉⲛⲁϯϩⲏⲩ ⲉⲣⲟⲟⲩ ⲁⲛ ⲉⲧⲃⲉⲛⲉⲩⲁⲛⲟⲙⲓⲁ ⲉⲛⲧⲁⲩⲣ̄ϣⲁϥⲧⲉ ⲛ̄ϩⲏⲧⲟⲩ ·
</p>
<p n="03">
ⲁⲩϭⲱ ⲅⲁⲣ ⲉⲡⲟⲩⲟⲉⲓⲛ . ⲁⲡⲕⲁⲕⲉ ϣⲱⲡⲉ ⲛⲁⲩ · ⲁⲩϩⲩⲡⲟⲙⲓⲛⲉ ⲉⲡⲟⲩⲟⲉⲓⲛ . ⲁⲩⲙⲟⲟϣⲉ ϩⲛ̄<pb n="">ⲟⲩⲕⲣⲙ̄ⲧⲥ̄ · ⲥⲉⲛⲁϭⲙ̄ϭⲟⲙ  ⲉⲧϫⲟ ⲛ̄ⲑⲉ ⲛ̄ⲟⲩⲃⲗ̄ⲗⲉ · ⲁⲩⲱ ⲥⲉⲛⲁϫⲟⲡϫⲡ̄ ⲛ̄ⲑⲉ ⲛ̄ⲛⲉⲧⲉⲙⲛ̄ⲃⲁⲗ ⲙ̄ⲙⲟⲟⲩ · ⲁⲩⲱ ⲛ̄ⲥⲉϩⲉ ⲙ̄ⲙⲉⲉⲣⲉ ⲛ̄ⲑⲉ ⲛ̄ⲛⲉⲧϩⲛ̄ⲧⲡⲁϣⲉ ⲛ̄ⲧⲉⲩϣⲏ  · ⲉⲧⲉⲡⲁⲓ̈ ⲡⲉ ϫⲉⲁⲧⲉⲧⲛ̄ⲣ̄ⲛⲟⲃⲉ ⲛ̄ⲑⲉ ⲛ̄ⲛⲉⲧⲉⲙ̄ⲡⲟⲩⲥⲟⲩⲛ̄ⲅⲣⲁⲫⲏ ⲉⲛⲉϩ . ⲟⲩⲧⲉ ⲙ̄ⲡⲟⲩϯⲥⲃⲱ ⲛⲁⲩ ⲉⲡⲧⲏⲣϥ̄ ·
</p>
<p n="04">
ⲛⲉⲧⲛ̄ϩⲃⲏⲟⲩⲉ ⲅⲁⲣ ϩⲉⲛϩⲱⲃ ⲛ̄ⲁⲛⲟⲙⲓⲁ ⲛⲉ , ⲁⲩⲱ ⲉⲣⲉⲛⲉⲩⲟⲩⲉⲣⲏⲧⲉ ⲡⲏⲧ ⲉⲩⲡⲟⲛⲏⲣⲓⲁ · ⲉⲩϭⲉⲡⲏ ⲉⲡⲛ̄ⲥⲛⲟϥ ⲉⲃⲟⲗ · ⲁⲩⲱ ⲛⲉⲧⲛ̄ⲙⲟⲕⲙⲉⲕ ϩⲉⲛⲙⲟⲕⲙⲉⲕ ⲛ̄ⲁⲑⲉⲧⲛⲉ  · ⲉⲧⲉⲧⲛ̄ⲙⲟⲕⲙⲉⲕ ⲉⲡⲟϫⲓⲟⲩⲉ ⲙⲛ̄ⲡϭⲟⲗ ⲙⲛ̄ⲡⲟⲛⲏⲣⲟⲛ ⲛⲓⲙ ·
</p>
<p n="05">
ⲉⲧⲃⲉⲡⲁⲓ̈ ⲧⲁⲓ̈ ⲧⲉ ⲑⲉ ⲉⲧⲉⲣⲉⲡⲧⲏⲩ ⲛⲁϥⲓⲧⲏⲩⲧⲛ̄ · ⲉⲧⲉⲡϭⲱⲛⲧ̄ ⲡⲉ ⲛ̄ⲧⲟⲣⲅⲏ ⲙ̄ⲡⲛⲟⲩⲧⲉ . ϫⲉⲛ̄ⲛⲉⲧⲛ̄ϭⲛ̄ⲑⲉ ⲛ̄ⲙ̄ⲧⲟⲛ ⲙ̄ⲙⲱⲧⲛ̄ · ⲉⲃⲟⲗ ϫⲉⲁⲧⲉⲧⲛ̄ϯⲛⲟⲩϭⲥ̄ ⲙ̄ⲡⲛⲟⲩⲧⲉ . ⲁϥⲕⲧⲟϥ ⲛⲏⲧⲛ̄ ⲉⲩⲙⲛ̄ⲧϫⲁϫⲉ :  
</p>
<p n="06">
ⲛ̄ⲧⲱⲧⲛ̄ ⲇⲉ ⲛⲉⲥⲛⲏⲩ ⲉⲧⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ · ⲡϫⲟⲉⲓⲥ ⲉϥⲉⲥⲙⲟⲩ ⲉⲣⲱⲧⲛ̄ . ⲁⲩⲱ ⲛϥ̄ⲛⲉϩⲙ̄ⲧⲏⲩⲧⲛ̄ ⲉⲛⲉⲓ̈ⲥⲁϩⲟⲩ ⲧⲏⲣⲟⲩ . ⲁⲩⲱ ⲛϥ̄ϩⲁⲣⲉϩ ⲉⲣⲱⲧⲛ̄ ⲉⲃⲟⲗ ϩⲙ̄ⲡⲉⲧϩⲟⲟⲩ ⲛⲓⲙ · ⲁⲩⲱ ⲉⲩⲣⲱⲙⲉ ⲉⲛϥ̄ϫⲉⲗⲁⲁⲩ ⲁⲛ ⲙ̄ⲙⲉ . ⲉⲧⲉⲡⲇⲓⲁⲃⲟⲗⲟⲥ ⲡⲉ ·
</p>
<p n="07">
ⲛ̄ⲧⲟϥ ⲇⲉ ⲡϫⲟⲉⲓⲥ ⲓ̄ⲥ̄ ⲉϥⲉⲧⲟⲩϫⲉⲧⲏⲩⲧⲛ̄ ⲉϩⲟⲩⲛ ⲉⲧⲉϥⲙⲛ̄ⲧⲉⲣⲟ ⲉⲧϩⲛ̄ⲧⲡⲉ · ⲁⲩⲱ ⲉϥⲉϩⲁⲣⲉϩ ⲉⲡⲉⲧⲛ̄ⲡ̄ⲛ̄ⲁ̄ ⲉϥⲟⲩⲟϫ ⲙⲛ̄ⲧⲉⲧⲙ̄ⲯⲩⲭⲏ ⲙⲛ̄ⲡⲉⲧⲛ̄ⲥⲱⲙⲁ ⲁϫⲛ̄ⲛⲟⲃⲉ ϩⲛ̄ⲧⲡⲁⲣⲟⲩⲥⲓⲁ ⲙ̄ⲡⲉⲛϫⲟⲉⲓⲥ ⲓ̄ⲥ̄ ⲡⲉⲭ̄ⲥ̄ :
</chapter>
<chapter n="06">
<p n="01">
ⲛ̄ⲧⲱⲧⲛ̄ ⲇⲉ ⲛⲉⲥⲛⲏⲩ ⲛ̄ⲛⲉⲧⲉⲧⲛ̄ϩⲙ̄ⲡⲕⲁⲕⲉ ⲁⲛ ϫⲉⲉⲣⲉⲡⲉϩⲟⲟⲩ ⲧⲁϩⲉⲧⲏⲩⲧⲛ̄ ⲛ̄ⲑⲉ ⲛ̄ⲟⲩⲣⲉϥϫⲓⲟⲩⲉ · ⲛ̄ⲧⲱⲧⲛ̄ ⲅⲁⲣ ⲧⲏⲣⲧⲛ̄ ⲛ̄ⲧⲉⲧⲛ̄ⲛ̄ϣⲏⲣⲉ ⲙ̄ⲡⲟⲩⲟⲉⲓⲛ , ⲁⲩⲱ ⲛ̄ϣⲏⲣⲉ ⲙ̄ⲡⲉϩⲟⲟⲩ . ⲛ̄ⲧⲉⲧⲛ̄ⲛⲁⲧⲉⲩϣⲏ ⲁⲛ ⲟⲩⲧⲉ ⲛⲁⲡⲕⲁⲕⲉ ·
</p>
<p n="02">
ⲁⲣⲁϭⲉ ⲙ̄ⲡⲣ̄ⲧⲣⲉⲛⲛ̄ⲕⲟⲧⲕ̄ ⲛ̄ⲑⲉ ⲙ̄ⲡⲕⲉⲥⲉⲉⲡⲉ · ⲁⲗⲗⲁ ⲙⲁⲣⲛ̄ⲣⲟⲉⲓⲥ ⲛ̄ⲧⲛ̄ⲛⲏⲫⲉ · ⲛⲉⲧⲛ̄ⲕⲟⲧⲕ̄ ⲅⲁⲣ ⲉⲩⲛ̄ⲕⲟⲧⲕ̄ ⲛ̄ⲧⲉⲩϣⲏ · ⲁⲩⲱ ⲛⲉⲧⲧⲁϩⲉ . ⲉⲩⲧⲁϩⲉ ⲛ̄ⲧⲉⲩϣⲏ · ⲁⲛⲟⲛ ⲇⲉ ⲁⲛⲟⲛ ⲛⲁⲡⲉϩⲟⲟⲩ ⲙⲁⲣⲉⲛ̄ⲛⲏⲫⲉ, ⲉⲁⲛϯ ϩⲓⲱⲱⲛ ⲙⲡϩⲱⲕ ⲛ̄ⲧⲡⲓⲥⲧⲓⲥ ⲙⲛ̄ⲧⲁⲅⲁⲡⲏ ⲙⲛ̄ⲧⲡⲉⲣⲓⲕⲉⲫⲁⲗⲁⲓⲁ ⲛ̄ⲑⲉⲗⲡⲓⲥ ⲙ̄ⲡⲟⲩϫⲁⲓ̈ . ϫⲉⲛ̄ⲧⲁⲡⲛⲟⲩⲧⲉ ⲕⲁⲁⲛ ⲁⲛ ⲉⲧⲟⲣⲅⲏ · ⲁⲗⲗⲁ ⲉⲩⲧⲁⲛϩⲟ ⲛ̄ⲟⲩϫⲁⲓ̈ ϩⲓⲧⲙ̄ⲡⲉⲛϫⲟⲉⲓⲥ ⲓ̄ⲥ̄ ⲡⲁⲓ̈ ⲉⲛⲧⲁϥⲙⲟⲩ ⲉⲧⲃⲏⲏⲧⲛ̄ · ϫⲉⲕⲁⲥ ⲉⲓⲧⲉ ⲧⲛ̄ⲣⲟⲉⲓⲥ , ⲉⲓⲧⲉ ⲧⲛ̄ⲛ̄ⲕⲟⲧⲕ̄ ⲉⲛⲉⲱⲛϩ̄ ⲛⲙ̄ⲙⲁϥ :
</p>
<p n="03">
ⲧⲉⲛⲟⲩ ϭⲉ ⲛⲉⲥⲛⲏⲩ ⲙ̄ⲡⲣ̄ⲧⲣⲉⲛϣⲱⲡⲉ ⲉⲛⲧⲛ̄ⲧⲱⲛ ⲉⲛⲉⲥⲛⲏⲩ ⲛ̄ⲛⲟⲩϫ ⲉⲧϩⲣⲁⲓ̈ ⲛ̄ϩⲏⲧⲛ̄ , ⲉⲧⲙⲟⲟϣⲉ ϩⲛ̄ⲟⲩⲕⲣⲟϥ · ⲁⲗⲗⲁ ϩⲛ̄ⲟⲩϩⲟⲧⲉ ⲙⲛ̄ⲟⲩⲥⲧⲱⲧ . ⲁⲣⲓϩⲱⲃ ⲉⲡⲉⲧⲛ̄ⲟⲩϫⲁⲓ̈ · ϫⲉⲕⲁⲥ ⲉⲣⲉⲡϫⲟⲉⲓⲥ ⲓ̄ⲥ̄ ⲛⲁϩⲁⲣⲉϩ ⲉⲣⲱⲧⲛ̄ ϩⲛ̄ⲛⲉⲧⲛ̄ϩⲃⲏⲟⲩⲉ ⲧⲏⲣⲟⲩ ·
</p>
<p n="04">
ⲡⲛⲟⲩⲧⲉ ⲅⲁⲣ ⲡⲉⲧⲉⲛⲉⲣⲅⲉⲓ ⲛ̄ϩⲏⲧⲧⲏⲩⲧⲛ̄ ⲙ̄ⲡⲟⲩⲱϣ ⲙⲛ̄ⲡϫⲱⲕ ⲉⲃⲟⲗ ⲙ̄ⲡⲟⲩⲱϣ · ⲁⲣⲓϩⲱⲃ ⲛⲓⲙ ⲁϫⲛ̄ⲕⲣⲙ̄ⲣⲙ̄ ϩⲓⲙⲟⲕⲙⲉⲕ · ϫⲉⲕⲁⲥ ⲉⲧⲉⲧⲛⲁϣⲱⲡⲉ ⲛ̄ⲁⲧⲛⲟⲃⲉ , ⲁⲩⲱ ⲛ̄ⲁⲕⲉⲣⲁⲓⲟⲥ ⲛ̄ϣⲏⲣⲉ ⲙ̄ⲡⲛⲟⲩⲧⲉ ⲉⲩⲟⲩⲁⲁⲃ ⲛ̄ⲧⲙⲏⲧⲉ ⲛ̄ⲧⲅⲉⲛⲉⲁ ⲉⲧϭⲟⲟⲩϭ ⲁⲩⲱ ⲉⲧϭⲟⲟⲙⲉ · ⲉⲧⲉⲧⲛ̄ⲟⲩⲟⲛϩ̄ ⲉⲃⲟⲗ ⲛ̄ϩⲏⲧⲟⲩ ⲛ̄ⲑⲉ ⲛ̄ⲛⲓⲣⲉϥⲣ̄ⲟⲩⲟⲉⲓⲛ ϩⲙ̄ⲡⲕⲟⲥⲙⲟⲥ · ⲉⲧⲉⲧⲛ̄ϭⲉⲉⲧ ⲉⲡϣⲁϫⲉ ⲙ̄ⲡⲱⲛϩ̄ ⲉⲩϣⲟⲩϣⲟⲩ ⲛⲁⲓ̈ ϩⲙ̄ⲡⲉϩⲟⲟⲩ ⲙ̄ⲡⲉⲭ̄ⲥ̄ ·
</p>
<p n="05">
ⲧⲁⲓ̈ ϭⲉ ⲧⲉ ⲑⲉ ⲉⲛϣⲁⲛϩⲁⲣⲉϩ ⲉⲛⲉⲛⲧⲟⲗⲏ ⲛ̄ⲛⲉⲛⲉⲓⲟⲧⲉ . ⲉⲩⲛⲁϣⲟⲩϣⲟⲩ ⲙ̄ⲙⲟⲟⲩ ⲉϫⲱⲛ ϩⲁⲧⲙ̄ⲡϫⲟⲉⲓⲥ ⲉⲩϫⲱ ⲙ̄ⲙⲟⲥ ϫⲉⲙⲏ ⲛ̄ⲛⲁⲓ̈ ⲁⲛ ⲛⲉ ⲛⲁϣⲏⲣⲉ . ⲛ̄ⲛⲉⲩⲁⲑⲉⲧⲉⲓ ·
</p>
<p n="06">
ⲁⲩⲱ ⲟⲛ ϫⲉⲉⲓⲥϩⲏⲏⲧⲉ ⲁⲛⲟⲛ ⲙⲛ̄ⲛ̄ϣⲏⲣⲉ ϣⲏⲙ ⲉⲛⲧⲁⲕⲧⲁⲁⲩ ⲛⲁⲛ · ⲉⲁⲛϣⲡ̄ϩⲓⲥⲉ ⲉⲣⲟⲟⲩ ⲉⲧⲃⲉⲡⲉⲕⲣⲁⲛ ·
</p>
<p n="07">
ⲡϫⲟⲉⲓⲥ ϭⲉ ⲉϥⲉϯⲑⲉ ⲛⲁⲛ ⲉⲧⲣⲉⲛⲣ̄ⲃⲟⲗ ⲉⲛϭⲟⲣϭⲥ̄ ⲧⲏⲣⲟⲩ ⲙ̄ⲡⲁⲛⲧⲓⲕⲉⲓⲙⲉⲛⲟⲥ · ⲛ̄ⲧⲛ̄ⲣ̄ⲣⲙ̄ⲙⲁⲟ ϩⲛ̄ϩⲉⲛϩⲃⲏⲩⲉ ⲉⲛⲁⲛⲟⲩⲟⲩ . ⲉⲙⲡⲁⲧⲛ̄ⲉⲓ ⲉϩⲣⲁⲓ̈ ⲉⲡϩⲁⲡ ⲙ̄ⲡⲛⲟⲩⲧⲉ , ⲛ̄ⲧⲛ̄ⲣ̄ⲃⲟⲗ ⲉⲛⲕⲟⲗⲁⲥⲓⲥ ⲉⲧⲥⲃ̄ⲧⲱⲧ ⲛ̄ⲛ̄ⲣⲉϥⲣ̄ⲛⲟⲃⲉ ⲉⲧⲙⲏⲛ ⲉⲃⲟⲗ ϩⲛ̄ⲛⲉⲩⲡⲉⲑⲟⲟⲩ :
</book>
<book n="24" title="On Stealing from the Sick">
ⲧⲟⲩ ⲁⲩⲧⲟⲩ
</chapter>
<chapter n="01">
<p n="01">
ⲛⲁⲛⲟⲩⲥ ⲛⲏⲧⲛ̄ ⲁⲩⲱ ⲟⲩⲁⲅⲁⲑⲟⲛ ⲡⲉ ⲛ̄ⲧⲉⲧⲛ̄ⲯⲩⲭⲏ ⲛ̄ⲧⲁⲗⲁⲓⲡⲱⲣⲟⲥ , ⲉⲧⲣⲉⲧⲉⲧⲛ̄ⲉⲓⲙⲉ ϫⲉⲉⲧⲉⲧⲛ̄ⲧⲱⲛ · ⲛ̄ⲧⲉⲧⲛ̄ϯⲉⲟⲟⲩ ⲙ̄ⲡϫⲟⲉⲓⲥ ⲡⲉⲧⲛ̄ⲛⲟⲩⲧⲉ ⲉⲙⲡⲁⲧⲉⲡⲕⲁⲕⲉ ϣⲱⲡⲉ · ⲁⲩⲱ ⲉⲙⲡⲁⲧⲉⲛⲉⲧⲛ̄ⲟⲩⲉⲣⲏⲧⲉ ϫⲓϫⲣⲟⲡ ϩⲓϫⲛ̄ⲛ̄ⲧⲟⲟⲩ ⲛ̄ⲕⲁⲕⲉ · ⲧⲉⲧⲛⲁϭⲱϣⲧ̄ ϩⲏⲧϥ̄ ⲙ̄ⲡⲟⲩⲟⲉⲓⲛ . ⲟⲩϩⲁⲓ̈ⲃⲉⲥ ⲛ̄ⲧⲉⲡⲙⲟⲩ , ⲡⲉⲧϣⲟⲟⲡ ⲙ̄ⲙⲁⲩ · ⲁⲩⲱ ⲥⲉⲛⲁⲕⲁⲁⲩ ⲉⲩⲕⲁⲕⲉ · 
</p>
<p n="02">
ⲉϣⲱⲡⲉ ⲇⲉ ⲉⲧⲉⲧⲛ̄ⲧⲙ̄ⲥⲱⲧⲙ̄ · ϩⲛ̄ⲟⲩϩⲱⲡ ⲥⲛⲁⲣⲓⲙⲉ ⲛ̄ϭⲓⲧⲉⲧⲛ̄ⲯⲩⲭⲏ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲉⲧⲛ̄ⲥⲱϣ · ⲁⲩⲱ ⲛⲉⲧⲛ̄ⲃⲁⲗ ⲛⲁϣⲟⲩⲉⲣⲙ̄ⲉⲓⲏ ⲉⲡⲉⲥⲏⲧ ⲉⲙⲛ̄ⲡⲉⲧⲛⲁϥⲱⲧⲉ ⲛ̄ⲧⲉⲧⲛ̄ⲣⲙ̄ⲉⲓⲏ ⲉⲃⲟⲗ ϩⲓⲛⲉⲧⲛ̄ⲃⲁⲗ ·
</p>
<p n="03">
ⲉⲃⲟⲗ ϫⲉⲁⲩⲙⲟⲩⲧⲉ ⲉⲣⲱⲧⲛ̄ · ⲁⲩⲱ ⲙ̄ⲡⲉⲧⲛ̄ⲥⲱⲧⲙ̄ · ⲁⲩϣⲁϫⲉ. ⲁⲩⲱ ⲁⲧⲉⲧⲛ̄ⲉⲃϣ̄ⲧⲏⲩⲧⲛ̄ · ⲁⲧⲉⲧⲛ̄ⲉⲓⲣⲉ ⲙ̄ⲡⲡⲉⲑⲟⲟⲩ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡϫⲟⲉⲓⲥ · ⲁⲩⲱ ⲁⲧⲉⲧⲛ̄ⲥⲱⲧⲡ̄ ⲛ̄ⲛⲉⲧⲉⲛϥ̄ⲟⲩⲁϣⲟⲩ ⲁⲛ ·
</p>
<p n="04">
ϣⲁⲛⲧⲉⲟⲩϭⲉ ϣⲱⲡⲉ ⲉⲛⲥⲱⲕ ⲉϩⲣⲁⲓ̈ ⲉϫⲱⲛ ⲙ̄ⲡϣⲁϫⲉ ⲉⲧⲥⲏϩ ϫⲉⲁⲛⲁⲥⲉⲃⲏⲥ ⲣ̄ⲡⲃⲟⲗ ⲙ̄ⲡⲧⲟϣ · ⲉⲃⲟⲗ ϫⲉⲧⲉⲧⲛ̄ϫⲓⲟⲩⲉ · ⲧⲉⲧⲛ̄ϫⲓϭⲟⲗ · ⲧⲉⲧⲛ̄ⲟ ⲛⲁⲧⲥⲱⲧⲙ̄ · ⲧⲉⲧⲛ̄ⲣ̄ϣⲁϥⲧⲉ · ⲧⲉⲧⲛ̄ⲁⲛⲟⲙⲉⲓ · ⲧⲉⲧⲛ̄ϫⲓ ⲛϭⲟⲛⲥ̄ ⲛ̄ⲛ̄ⲉⲛⲧⲟⲗⲏ ⲙ̄ⲡⲉⲭ̄ⲥ̄ · ⲧⲉⲧⲛ̄ⲧⲁⲕⲟ ⲙ̄ⲡⲉⲧⲛ̄ⲥⲱⲙⲁ · ⲧⲉⲧⲛ̄ⲣ̄ⲛⲟⲃⲉ ϩⲛ̄ϩⲱⲃ ⲛⲓⲙ · ⲕⲁⲧⲁⲡⲉⲛⲧⲁⲩϫⲟⲟϥ ϫⲉⲧⲉϩⲓⲏ ⲛ̄ⲧϣⲉⲉⲣⲉ ⲙ̄ⲡⲁⲗⲁⲟⲥ . ⲛⲥ̄ϣⲟⲟⲡ ⲁⲛ ⲉⲩⲥⲟⲟⲩⲧⲛ̄ · ⲟⲩⲇⲉ ⲉⲩⲧⲃ̄ⲃⲟ · ⲁⲩⲱ ⲟⲛ ϫⲉⲧⲁⲓ̈ ⲧⲉ ⲧⲟⲩⲕⲁⲕⲓⲁ ϫⲉⲥⲥⲁϣⲉ ϫⲉⲁⲥⲡⲱϩ ϣⲁϩⲟⲩⲛ ⲉⲡⲟⲩϩⲏⲧ ·
</p>
<p n="05">
ⲕⲁⲓ ⲅⲁⲣ ⲁⲩϫⲟⲟⲥ ⲉⲩϭⲛ̄ⲁⲣⲓⲕⲉ ⲉⲛⲁⲧⲥⲃⲱ ⲁⲩⲱ ⲛ̄ⲁⲑⲏⲧ ⲉⲧⲛ̄ϩⲏⲧⲛ̄ ⲉⲧⲉⲙ̄ⲡⲟⲩϭⲛ̄ⲡⲉⲩϩⲏⲧ · ⲉⲩⲙⲟⲟϣⲉ ϩⲙ̄ⲡⲕⲁⲕⲉ ⲩϫⲱ ⲙ̄ⲙⲟⲥ ϫⲉⲙⲏ ⲙⲛ̄ⲥⲟⲛⲧⲉ ϣⲟⲟⲡ ϩⲛ̄ⲅⲁⲗⲁⲁⲇ · ⲏ ⲙⲛ̄ⲥⲁⲉⲓⲛ ϩⲙ̄ⲡⲙⲁ ⲉⲧⲙ̄ⲙⲁⲩ . ⲉⲧⲃⲉⲟⲩ ⲙ̄ⲡϥ̄ⲉⲓ ⲉϩⲣⲁⲓ̈ ⲛ̄ϭⲓⲡⲧⲁⲗϭⲟ ⲛ̄ⲧϣⲉⲉⲣⲉ ⲙ̄ⲡⲁⲗⲁⲟⲥ · ⲉⲧⲉⲡⲁⲓ̈ ⲡⲉ . ϫⲉⲙⲛ̄ⲅⲣⲁⲫⲏ ϭⲉ ϣⲟⲟⲡ ϩⲣⲁⲓ̈ ⲛ̄ϩⲏⲧⲛ̄ · ⲏ ⲙ̄ⲡⲟⲩϯⲥⲃⲱ ⲛⲁⲛ ϩⲙ̄ⲡⲛⲟⲙⲟⲥ ⲙ̄ⲡϫⲟⲉⲓⲥ, ϫⲉⲁⲗⲱⲧⲛ̄ ϩⲛ̄ⲛⲉⲧⲙ̄ⲡⲟⲛⲏⲣⲓⲁ · ϫⲓⲥⲃⲱ ⲉⲣ̄ⲡⲡⲉⲧⲛⲁⲛⲟⲩϥ ·
</p>
<p n="06">
ⲁⲩⲱ ϭⲉ ⲙ̄ⲡⲛ̄ⲣ̄ϩⲟⲧⲉ · ⲟⲩⲧⲉ ⲙ̄ⲡⲛ̄ⲁⲓⲥⲑⲁⲛⲉ ⲉⲧⲣⲉⲛⲥⲁϩⲱⲛ ⲉⲃⲟⲗ ⲛ̄ⲛⲉⲛⲙⲛ̄ⲧⲣⲉϥϯⲛⲟⲩϭⲥ̄ ⲙ̄ⲡⲛⲟⲩⲧⲉ ϩⲛ̄ⲛⲉⲛϩⲃⲏⲟⲩⲉ, ⲉⲑⲟⲟⲩ · ⲁⲗⲗⲁ ⲁⲛⲕⲣⲓⲛⲉ ⲉⲉⲓⲛⲉ ⲉϩⲣⲁⲓ̈ ⲉϫⲱⲛ ⲙ̄ⲡϣⲁϫⲉ ⲉⲧⲥⲏϩ . ϫⲉⲕⲁⲧⲁⲡⲉⲕⲛ̄ϣⲟⲧ ⲇⲉ ⲙⲛ̄ⲡⲉⲕϩⲏⲧ ⲉⲧⲉⲛϥ̄ⲙⲉⲧⲁⲛⲟⲓ̈ ⲁⲛ · ⲉⲕⲥⲱⲟⲩϩ ⲛⲁⲕ ⲉϩⲟⲩⲛ ⲛ̄ⲟⲩⲟⲣⲅⲏ ϩⲙ̄ⲡⲉϩⲟⲟⲩ ⲛ̄ⲧⲟⲣⲅⲏ ⲙⲛ̄ⲡϭⲱⲗⲡ̄ ⲉⲃⲟⲗ ⲙ̄ⲡϩⲁⲡ ⲙ̄ⲙⲉ ⲙ̄ⲡⲛⲟⲩⲧⲉ . ⲡⲁⲓ̈ ⲉⲧⲛⲁⲧⲱⲱⲃⲉ ⲙⲡⲟⲩⲁ ⲡⲟⲩⲁ ⲕⲁⲧⲁⲛⲉϥϩⲃⲏⲩⲉ ·
</chapter>
<chapter n="02">
<p n="01">
ⲙⲏ ⲅⲁⲣ ⲙ̄ⲡⲟⲩⲧⲁⲙⲟⲛ · ⲏ ⲧⲛ̄ϣⲁⲁⲧ ⲛ̄ⲧⲟⲩϯⲥⲃⲱ ⲛⲁⲛ ⲉⲧⲣⲉⲛϩⲁⲣⲉϩ ⲉⲣⲟⲛ ⲉⲡ̄ⲡⲉⲑⲟⲟⲩ · ⲕⲁⲧⲁⲡⲉⲛⲧⲁⲩϫⲟⲟϥ ϫⲉⲡⲉⲧⲉⲛϥ̄ⲧⲁⲙⲟ ⲇⲉ ⲁⲛ ⲙ̄ⲡⲉϥϣⲏⲣⲉ ⲛ̄ϣⲟⲣⲡ̄ ⲉⲧⲣⲉϥϩⲁⲣⲉϩ ⲉⲣⲟϥ ⲉⲡ̄ⲡⲉⲑⲟⲟⲩ . ϥⲛⲁⲧⲁⲕⲟ ϩⲛ̄ⲟⲩϣⲥⲛⲉ ·
</p>
<p n="02">
ⲁⲩⲱ ⲙ̄ⲡⲛ̄ⲥⲱⲧⲙ̄ ϣⲁⲛⲧⲉⲡ̄ⲡⲟⲛⲏⲣⲟⲛ ⲁϣⲁⲓ̈ ϩⲣⲁⲓ̈ ⲛ̄ϩⲏⲧⲛ̄ ⲛ̄ⲧⲉⲡⲛⲟⲩⲧⲉ ⲛⲟⲩϭⲥ̄ ⲉⲣⲟⲛ · ⲛ̄ⲑⲉ ⲉⲛⲧⲁⲩϫⲟⲟⲥ ϫⲉⲛ̄ⲧⲟⲟⲩ ⲇⲉ ⲁⲩⲣ̄ⲁⲧⲥⲱⲧⲙ̄ ⲁⲩϯⲛⲟⲩϭⲥ̄ ⲙ̄ⲡⲉϥⲡ̄ⲛ̄ⲁ̄ ⲉⲧⲟⲩⲁⲁⲃ · ⲁⲩⲱ ⲁⲡϫⲟⲉⲓⲥ ⲕⲧⲟϥ ⲛⲁⲩ ⲉⲩⲙⲛ̄ⲧϫⲁϫⲉ ·
</p>
<p n="03">
ⲟⲩⲟⲓ̈ ⲛⲁⲛ ϫⲉⲁⲛⲣ̄ⲛⲟⲃⲉ . ⲉⲧⲃⲉⲡⲁⲓ̈ ⲁⲡⲉⲛϩⲏⲧ ϣⲱⲡⲉ ⲉϥⲙⲟⲕϩ̄ · ⲉⲥⲉϯⲥⲃⲱ ⲛⲁⲛ ⲛ̄ϭⲓⲧⲉⲛⲙⲛ̄ⲧⲁⲧⲥⲃⲱ · ⲁⲩⲱ ⲉⲥⲉϫⲡⲓⲟⲛ ⲛ̄ϭⲓⲧⲉⲛⲕⲁⲕⲓⲁ · ⲉⲓⲙⲉ ϭⲉ ⲁⲩⲱ ⲛ̄ⲧⲉⲧⲛ̄ⲛⲟⲉⲓ , ϫⲉϥⲥⲁϣⲉ ⲛⲁⲛ ⲉⲧⲣⲉⲛⲕⲱ ⲛ̄ⲥⲱⲛ ⲛ̄ⲛ̄ⲉⲛⲧⲟⲗⲏ ⲙ̄ⲡⲛⲟⲩⲧⲉ , ⲙⲛ̄ⲛ̄ⲛⲟⲙⲟⲥ ⲛ̄ⲛⲉⲛⲉⲓⲟⲧⲉ ·
</p>
<p n="04">
ⲛ̄ⲧⲉⲓ̈ϩⲉ ⲅⲁⲣ ⲛ̄ⲧⲁⲩϫⲟⲟⲥ ϫⲉⲡⲉⲓ̈ⲗⲁⲟⲥ ⲇⲉ ⲛ̄ⲧⲟϥ ⲁⲩϩⲏⲧ ⲛ̄ⲁⲧⲥⲱⲧⲙ̄ ϣⲱⲡⲉ ⲛⲁϥ · ⲁⲩⲱ ⲛ̄ⲁⲧⲛⲁϩⲧⲉ ⲁⲩⲣⲓⲕⲉ ⲉⲃⲟⲗ ⲁⲩⲱ ⲁⲩⲃⲱⲕ ⲙ̄ⲡⲟⲩϫⲟⲟⲥ ϭⲉ ϩⲙ̄ⲡⲉⲩϩⲏⲧ ϫⲉⲙⲁⲣⲛ̄ⲣ̄ϩⲟⲧⲉ ϩⲏⲧϥ̄ ⲙ̄ⲡϫⲟⲉⲓⲥ ⲡⲉⲧϯ ⲛⲁⲛ ⲛ̄ⲟⲩϩⲱⲟⲩ , ⲛ̄ϣⲟⲣⲡ̄ ⲁⲩⲱ ⲛ̄ϩⲁⲉ · ⲉⲧⲉⲡⲉⲥⲙⲟⲩ ⲙ̄ⲡⲛⲟⲩⲧⲉ ⲡⲉ ⲉⲧϩⲓϫⲱⲛ ⲉⲧⲃⲉⲛⲉⲛⲉⲓⲟⲧⲉ ·
</p>
<p n="05">
ⲁⲩⲱ ⲟⲛ ϫⲉⲟⲩⲟⲉⲓ ⲛⲁⲓ̈ ⲧⲁⲯⲩⲭⲏ ϫⲉⲁⲡⲣⲉϥⲣ̄ϩⲟⲧⲉ ⲧⲁⲕⲟ ϩⲓϫⲙ̄ⲡⲕⲁϩ . ⲁⲩⲱ ⲡⲉⲧⲥⲟⲩⲧⲱⲛ ϩⲛ̄ⲛ̄ⲣⲱⲙⲉ ⲛϥ̄ϣⲟⲟⲡ ⲁⲛ ·
</p>
<p n="06">
ⲁⲗⲗⲁ ϣⲁϩⲣⲁⲓ̈ ⲉⲧⲕⲉⲭⲣⲉⲓⲁ ϣⲏⲙ ⲉⲧⲟⲩϯ ⲙ̄ⲙⲟⲥ ⲛⲏⲧⲛ̄ ⲉⲧⲃⲉⲡⲉⲧϣⲱⲛⲉ · ⲁⲧⲉⲧⲛ̄ⲡⲟⲛⲏⲣⲉⲩⲉ ⲉⲣⲱⲧⲛ̄ ⲙⲁⲩⲁⲧⲧⲏⲩⲧⲛ̄ · ⲁⲧⲉⲧⲛ̄ϥⲓⲧⲥ̄ ⲛ̄ϫⲓⲟⲩⲉ ⲛ̄ⲥⲁⲛⲉⲧⲛ̄ⲉⲣⲏⲩ . ⲡⲉⲓ̈ⲕⲉϩⲟⲩⲉⲡⲟⲛⲏⲣⲟⲛ ⲉϩⲣⲁⲓ̈ ⲉϫⲱⲧⲛ̄ ⲉⲃⲟⲗ ϫⲉⲙ̄ⲡⲛ̄ⲥⲱⲧⲙ̄ ⲉⲧⲉⲓ̈ⲕⲉⲡⲁⲣⲁⲛⲟⲙⲓⲁ ⲉⲛⲉϩ ·
</p>
<p n="07">
ⲉⲧⲃⲉⲡⲁⲓ̈ ⲥⲉⲥϩⲟⲩⲟⲣⲧ̄ ⲉⲡⲉϩⲟⲩⲟ ⲛ̄ⲛⲁϩⲣⲙ̄ⲡⲛⲟⲩⲧⲉ ⲙⲛ̄ⲛ̄ⲣⲱⲙⲉ ⲛ̄ϭⲓⲛⲉⲧⲉⲓⲣⲉ ⲛ̄ⲛⲁⲓ̈ · ⲉⲃⲟⲗ ⲟⲛ ϫⲉⲁⲧⲉⲧⲛ̄ⲣ̄ϩⲟⲩⲉⲣ̄ⲁⲥⲉⲃⲏⲥ · ⲉⲧⲃⲉⲡⲁⲓ̈ ⲡⲉⲧⲛ̄ⲛⲟⲃⲉ ⲕⲏⲃ ⲉⲣⲱⲧⲛ̄ . ϫⲉϩⲉⲛⲛⲟⲃⲉ ϣⲏⲙ ⲛⲉ ⲛⲁⲓ̈ ⲁⲛ ⲉⲧⲉⲧⲛ̄ⲉⲓⲣⲉ ⲙ̄ⲙⲟⲟⲩ ·
</chapter>
<chapter n="03">
<p n="01">
ⲙ̄ⲡⲟⲛⲏⲣⲟⲥ ⲛⲁⲙⲉ . ⲉⲧⲉⲓⲣⲉ ⲛ̄ϩⲉⲛⲛⲟϭ , ⲙ̄ⲡⲟⲛⲏⲣⲟⲛ . ⲉⲧⲉⲣⲉⲧⲡⲉ ⲙⲛ̄ⲡⲕⲁϩ ⲛⲁϣⲧⲟⲣⲧⲣ̄ ⲉϩⲣⲁⲓ̈ ⲉϫⲱⲟⲩ , ⲁⲩⲱ ⲛ̄ⲥⲉⲛⲉϩϣⲗϥ̄ · 
</p>
<p n="02">
ⲥⲉⲛⲁⲛⲁⲩ ⲛ̄ϭⲓ ⲛ̄ⲇⲓⲕⲁⲓⲟⲥ ⲁⲩⲱ ⲛ̄ⲥⲛⲏⲩ ⲉⲧⲙⲉ ⲙ̄ⲡⲉⲭ̄ⲥ̄ ϩⲛ̄ⲟⲩⲙⲉ ⲁⲩⲱ ⲉⲧⲥⲧⲱⲧ ϩⲏⲧϥ̄ ⲙ̄ⲡⲉϥⲣⲁⲛ ⲛ̄ⲥⲉⲣ̄ϩⲟⲧⲉ ⲛ̄ⲥⲉϫⲟⲟⲥ , ϫⲉⲉⲓⲥ ϩⲉⲛⲣⲱⲙⲉ ⲉⲙⲡⲟⲩⲕⲁⲡⲛⲟⲩⲧⲉ ⲛⲁⲩ ⲛ̄ⲃⲟⲏⲑⲟⲥ · ⲁⲗⲗⲁ ⲁⲩϩⲉⲗⲡⲓⲍⲉ ⲉϫⲙ̄ⲡⲉⲩⲡⲉⲧϣⲟⲩⲉⲓⲧ · ⲙⲛ̄ⲛⲉⲩⲙⲁⲛⲓⲁ ⲛ̄ϭⲟⲗ ·
</p>
<p n="03">
ⲛⲁⲓ̈ ⲉⲧϫⲱ ⲙ̄ⲙⲟⲥ ϫⲉⲙⲛ̄ⲣⲱⲙⲉ ⲛⲁⲉⲓⲙⲉ , ⲉⲣⲟⲛ ⲉⲛⲉⲧⲛ̄ⲉⲓⲣⲉ ⲙ̄ⲙⲟⲟⲩ ⲛ̄ϫⲓⲟⲩⲉ · ⲟⲩⲟⲓ̈ ⲛⲁⲩ , ⲉⲩⲛⲁⲣⲟⲩ ⲟⲛ ϩⲙ̄ⲡⲉϩⲟⲟⲩ ⲉⲧⲉⲣⲉⲙ̄ⲙⲛ̄ⲧϣⲁϥⲧⲉ ⲙ̄ⲡⲟⲩⲁ ⲡⲟⲩⲁ ⲛⲁⲟⲩⲱⲛϩ̄ ⲉⲃⲟⲗ ·
</p>
<p n="04">
ⲡⲉϫⲁϥ ⲅⲁⲣ ϫⲉⲡⲉⲧϫⲓⲧⲟ ⲙⲛ̄ⲟⲩⲣⲉϥϫⲓⲟⲩⲉ ⲉⲧⲉⲡⲇⲓⲁⲃⲟⲗⲟⲥ ⲡⲉ ⲉϥⲙⲟⲥⲧⲉ ⲛ̄ⲧⲉϥⲯⲩⲭⲏ ⲙⲁⲩⲁⲁϥ · ⲉⲩϣⲁⲛⲥⲙⲓⲛⲉ ⲇⲉ ⲛ̄ⲟⲩⲁⲛⲁϣ ⲡⲉϫⲁϥ ⲛ̄ⲥⲉⲧⲙ̄ⲟⲩⲱⲛϩ̄ · ⲥⲉⲛⲁϩⲉ ⲛ̄ⲥⲉϫⲓϣⲓⲡⲉ ϫⲉⲁⲩⲣ̄ϩⲟⲧⲉ ϩⲏⲧⲟⲩ ⲛ̄ϩⲉⲛⲣⲱⲙⲉ · ⲛⲁⲓ̈ⲁⲧϥ̄ ⲇⲉ ⲙ̄ⲡⲉⲧⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ :
</p>
<p n="05">
ϩⲙ̄ⲡⲉⲓ̈ ⲇⲉ ⲟⲛ ⲉⲛⲧⲁⲩϫⲟⲟⲥ ϫⲉⲡⲙⲟⲩ , ⲛⲁⲧⲱⲙⲧ̄ ⲉⲛ̄ⲁⲧⲥⲃⲱ · ⲛ̄ⲁⲕⲁⲑⲁⲣⲥⲓⲁ ⲛⲁⲧⲱⲗⲙ̄ ⲉⲩⲣⲱⲙⲉ ⲛ̄ⲗⲟⲓⲙⲟⲥ ϩⲛ̄ⲟⲩϩⲟⲟⲩ , ⲉϥϩⲟⲟⲩ ⲙⲛ̄ⲟⲩϩⲟⲟⲩ ⲛ̄ⲑⲗⲓⲯⲓⲥ ϣⲁⲛⲧϥ̄ⲱϫⲛ̄ · ⲟⲩⲟⲉⲓ ⲛⲏⲧⲛ̄ ⲛⲉⲧⲉⲓⲣⲉ ⲛ̄ⲛⲁⲓ̈ ⲙⲛ̄ⲛⲓⲕⲟⲟⲩⲉ ⲛ̄ϫⲓⲟⲩⲉ ⲛ̄ϣⲟⲩⲙⲉⲥⲧⲱⲟⲩ , ⲁⲩⲱ ⲉⲧⲟ ⲛ̄ⲕⲣⲟϥ ϩⲛ̄ϩⲱⲃ ⲛⲓⲙ ·
</p>
<p n="06">
ⲱ ⲧⲉⲧⲛ̄ⲥϩⲟⲩⲟⲣⲧ̄ ϩⲛ̄ⲛⲉⲧⲛ̄ϩⲃⲏⲩⲉ ⲧⲏⲣⲟⲩ ϫⲉⲁⲧⲉⲧⲛ̄ϩⲓⲧⲟⲧⲧⲏⲩⲧⲛ̄ ⲉⲛⲓϩⲃⲏⲩⲉ ⲙ̄ⲡⲁⲣⲁⲛⲟⲙⲟⲛ · ⲉⲁⲧⲉⲧⲛ̄ⲥⲱϣ ⲙⲡⲣⲁⲛ ⲙ̄ⲡⲛⲟⲩⲧⲉ ϩⲛ̄ⲛⲉⲧⲛ̄ⲕⲣⲟϥ · ⲁⲩⲱ ⲁⲧⲉⲧⲛ̄ϯϣⲓⲡⲉ ⲛ̄ⲛⲉⲧⲉⲙⲛ̄ⲧⲁⲩ ·
</p>
<p n="07">
ⲉⲧⲃⲉⲡⲁⲓ̈ ϩⲱⲱϥ ⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ ⲛⲁϣⲣ̄ϣⲣ̄ⲧⲏⲩⲧⲛ̄ ⲛϥ̄ϯⲧⲏⲩⲧⲛ̄ ⲉⲧⲟⲟⲧϥ̄ ⲙ̄ⲡϣⲓⲡⲉ ⲧⲏⲣϥ̄ ⲙⲛ̄ⲑⲗⲓⲯⲓⲥ ⲛⲓⲙ ⲙⲛ̄ⲡⲕⲱϩⲧ̄ ⲉⲧⲉⲙⲉϥϫⲉⲛⲁ · ⲙⲛ̄ⲡϥⲛ̄ⲧ ⲉⲧⲉⲙⲉϥⲛ̄ⲕⲟⲧⲕ̄ ϩⲣⲁⲓ̈ ϩⲛ̄ⲁⲙⲛ̄ⲧⲉ ·
</p>
<p n="08">
ⲉⲃⲟⲗ ⲅⲁⲣ ϩⲛ̄ⲟⲩⲛⲟϭ, ⲛ̄ⲑⲗⲓⲯⲓⲥ ⲙⲛ̄ⲟⲩⲙ̄ⲕⲁϩ ⲛ̄ϩⲏⲧ ⲉⲛⲁϣⲱϥ ⲉⲓ̈ϫⲱ ⲛ̄ⲛⲁⲓ̈ . ⲉⲃⲟⲗ ϫⲉⲙ̄ⲡⲛ̄ⲥⲱⲧⲙ̄ ⲟⲛ ⲟⲩⲧⲉ ⲙ̄ⲡⲛ̄ⲛⲁⲩ ⲉⲡⲓⲕⲉϩⲱⲃ ⲙⲙⲛ̄ⲧϣⲁϥⲧⲉ ⲉⲛⲉϩ ϫⲉⲁⲣⲱⲙⲉ ϥⲓⲧⲉⲭⲣⲉⲓⲁ ⲛ̄ⲛⲉⲧϩⲓⲧⲟⲩⲱⲟⲩ ⲛ̄ϫⲓⲟⲩⲉ . ϫⲉⲕⲁⲥ ⲉⲣⲉⲡⲥⲁϩⲟⲩ ⲛⲁϣⲱⲡⲉ ⲉϥⲕⲏⲃ ⲉϩⲣⲁⲓ̈ ⲉϫⲱⲟⲩ . 
</chapter>
<chapter n="04">
<p n="01">
ϫⲓⲟⲩⲉ ⲙⲉⲛ ⲛⲓⲙ ϩⲟⲟⲩ, ⲁⲩⲱ ⲥⲉⲥϩⲟⲩⲟⲣⲧ̄ ⲛ̄ⲛⲁϩⲣⲙ̄ⲡⲉⲛϫⲟⲓ̈ⲥ ⲓ̄ⲥ̄ · ⲁⲗⲗⲁ ⲡⲁⲓ̈ ⲟⲛ ϩⲟⲟⲩ , ⲉⲡⲉϩⲟⲩⲟ ⲛ̄ⲛⲁϩⲣⲉⲙ̄ⲡⲛⲟⲩⲧⲉ ⲙⲛ̄ⲛ̄ⲣⲱⲙⲉ · ⲁⲩⲱ ϥϩⲟⲟⲩ ⲉⲡⲁⲣⲁⲛⲟⲙⲓⲁ ⲛⲓⲙ ϩⲓⲙⲛ̄ⲧⲁⲧϣⲓⲡⲉ ⲛⲓⲙ · ⲕⲁⲓ ⲅⲁⲣ ϥϫⲓ ⲉϩⲟⲩⲛ ⲉⲩⲙⲛ̄ⲧⲣⲉϥϩⲱⲧⲃ̄ ·
</p>
<p n="02">
ⲉⲣϣⲁⲛⲡⲣⲱⲙⲉ ⲅⲁⲣ ϥⲓⲧⲉⲭⲣⲉⲓⲁ ⲙ̄ⲡⲉⲧϣⲱⲛⲉ . ⲉϥⲟ ⲛ̄ⲑⲉ ⲙ̄ⲡⲉⲧⲙⲟⲩⲟⲩⲧ ⲙ̄ⲙⲟϥ . ⲛ̄ⲑⲉ ⲛ̄ⲛⲉⲛⲧⲁⲩⲧⲥⲉⲡϫⲟⲉⲓⲥ ⲛ̄ϩⲙ̄ϫ ϩⲙ̄ⲡⲉϥⲉⲓⲃⲉ · ⲧⲁⲓ̈ ⲧⲉ ⲑⲉ ⲛ̄ⲛⲁⲓ̈ ϩⲱⲟⲩ ⲧⲉⲛⲟⲩ ⲉⲩϥⲓ ⲛ̄ⲧⲉⲭⲣⲉⲓⲁ ⲛ̄ⲛⲉⲩⲥⲛⲏⲩ ⲉⲧϣⲱⲛⲉ ⲛ̄ϫⲓⲟⲩⲉ :
</p>
<p n="03">
ⲡⲉⲓ̈ⲛⲟϭ ⲛ̄ⲥⲁϩⲟⲩ ⲁⲩⲱ ⲧⲉⲓ̈ⲛⲟϭ ⲛ̄ⲟⲣⲅⲏ ⲉϩⲣⲁⲓ̈ ⲉϫⲛ̄ⲛⲉⲧⲉⲓⲣⲉ ⲛ̄ⲛⲁⲓ̈ ⲛ̄ⲧⲉⲓ̈ⲙⲓⲛⲉ . ⲉⲧⲃⲉⲡⲁⲓ̈ ⲥⲉⲣⲡϩⲟⲩⲉⲥϩⲟⲩⲟⲣⲧ̄ · ⲁⲩⲱ ⲉⲣⲉⲡⲗⲁⲟⲥ ⲧⲏⲣϥ̄ ⲛⲁϫⲟⲟⲥ ϫⲉⲉϥⲉϣⲱⲡⲉ · 
</p>
<p n="04">
ⲁⲩⲱ ⲛ̄ⲑⲉ ⲉⲛⲧⲁⲩϫⲟⲟⲥ ϫⲉϥⲥϩⲟⲩⲟⲣⲧ̄ ⲛ̄ϭⲓⲡⲉⲧⲛⲁⲡⲱⲱⲛⲉ ⲉⲃⲟⲗ ⲛ̄ⲛ̄ⲧⲟϣ ⲙ̄ⲡⲉⲧϩⲓⲧⲟⲩⲱϥ · ⲁⲩⲱ ⲉⲣⲉⲡⲗⲁⲟⲥ ⲧⲏⲣϥ̄ ⲛⲁϫⲟⲟⲥ ϫⲉⲉϥⲉϣⲱⲡⲉ · ⲧⲁⲓ̈ ⲟⲛⲧⲉ ⲑⲉ ⲉⲧⲟⲩⲛⲁϣⲱⲡⲉ ⲉⲩⲥϩⲟⲩⲟⲣⲧ̄ ⲛ̄ϭⲓⲡⲉⲛⲧⲁϥϥⲓ , ⲏ ⲡⲉⲧⲛⲁϥⲓ ⲛ̄ϫⲓⲟⲩⲉ ⲉⲃⲟⲗ ϩⲛ̄ⲛ̄ⲧⲟ ⲛ̄ⲛⲉⲧϩⲓⲧⲟⲩⲱⲟⲩ · ⲉⲓⲧⲉ ⲧⲉⲩⲭⲣⲉⲓⲁ · ⲉⲓⲧⲉ ⲧⲉⲩⲇⲁⲡⲁⲛ̄ⲏ · ⲉⲓⲧⲉ ⲧⲉⲩϩⲟⲉⲓⲧⲉ · ⲉⲓⲧⲉ ⲡⲉⲩⲡⲣⲏϣ · ⲉⲓⲧⲉ ⲗⲁⲁⲩ ⲛ̄ϩⲛⲟ ⲛ̄ⲧⲁⲩ · ⲉⲃⲟⲗ ϫⲉⲛ̄ⲥⲉϣⲁⲁⲧ ⲁⲛ ⲛ̄ⲗⲁⲁⲩ ϩⲛ̄ⲧⲉⲩⲭⲣⲉⲓⲁ ⲧⲏⲣⲥ̄ · ⲁⲗⲗⲁ ⲉⲩⲣ̄ⲛⲟⲃⲉ ⲉⲣⲟⲟⲩ ⲙⲁⲩⲁⲁⲩ · ⲁⲩⲱ ⲉⲩⲥⲱⲕ ⲙ̄ⲡⲥⲁϩⲟⲩ ⲙ̄ⲡⲛⲟⲩⲧⲉ ⲉϩⲣⲁⲓ̈ ⲉϫⲱⲟⲩ ⲙ̄ⲙⲓⲛ ⲙ̄ⲙⲟⲟⲩ ·
</p>
<p n="05">
ⲁⲩⲱ ⲡⲉⲧⲛⲁϥⲓⲧⲟⲟⲧϥ̄ ϩⲟⲗⲱⲥ ⲉϩⲣⲁⲓ̈ ⲉⲛⲉⲩⲉⲓⲟⲧⲉ ⲉⲧϯⲥⲃⲱ ⲛⲁⲩ ϩⲛ̄ⲟⲩϭⲉⲣⲱⲃ. ⲏ ϩⲛ̄ⲟⲩⲧⲣⲟⲡ ⲉⲩⲉϣⲱⲡⲉ ⲉⲩⲥϩⲟⲩⲟⲣⲧ̄ ⲛ̄ⲛⲁϩⲣⲙ̄ⲡⲛⲟⲩⲧⲉ ⲙⲛ̄ⲛ̄ⲣⲱⲙⲉ , ⲁⲩⲱ ⲉⲩⲉⲙⲟⲩⲧⲉ ⲉⲣⲟⲟⲩ ⲉⲃⲟⲗ ϩⲓⲧⲙ̄ⲡϣⲁϫⲉ ⲉⲧⲥⲏϩ ϫⲉⲛ̄ⲱⲛⲉ ⲛ̄ϫⲣⲟⲡ ⲉⲧϩⲓⲧⲉϩⲓⲏ ⲙ̄ⲙⲟⲟϣⲉ · ⲛ̄ⲑⲉ ⲉⲧⲥⲏϩ ϫⲉϥⲓⲛ̄ⲉⲓⲱⲛⲉ ⲛ̄ϫⲣⲟⲡ ⲉⲃⲟⲗ ϩⲓⲧⲉϩⲓⲏ ⲙ̄ⲡⲁⲗⲁⲟⲥ · 
</p>
<p n="06">
ⲁⲩⲱ ⲡⲁⲧⲛⲁϯⲧⲱⲛ ⲉⲡⲧⲏⲣϥ̄ ⲉϩⲟⲩⲛ ⲉϩⲣⲁⲩ ϩⲛ̄ⲧⲉⲩⲙⲛ̄ⲧⲛⲁϣⲧ̄ϩⲏⲧ ⲙⲛ̄ⲧⲉⲩⲙⲛ̄ⲧⲃⲁⲃⲉⲣⲱⲙⲉ ⲁⲩⲱ ⲧⲉⲩⲙⲛ̄ⲧⲁⲧϣⲓⲡⲉ . ⲉⲩⲉϫⲟⲟⲥ ⲉⲣⲟⲟⲩ ϫⲉⲛ̄ⲣⲱⲙⲉ ⲉⲧϯ ⲟⲩⲃⲉⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ ϩⲛ̄ⲧⲉⲩⲙⲛ̄ⲧⲛⲁϣⲧ̄ⲙⲁⲕϩ̄ ⲙⲛ̄ⲡⲉⲩϩⲏⲧ ⲉⲧϫⲟⲥⲉ ·
</p>
<p n="07">
ϫⲉⲕⲁⲥ ϩⲱⲱϥ ⲉⲣⲉⲡⲛⲟⲩⲧⲉ ⲛⲁϯ ⲟⲩⲃⲏⲩ ⲛϥ̄ⲛⲟϫⲟⲩ ⲙⲛ̄ⲛⲉⲧⲣ̄ϩⲱⲃ ⲉⲧⲁⲛⲟⲙⲓⲁ · ⲛ̄ⲑⲉ ⲉⲧⲥⲏϩ ϫⲉⲡⲉⲧⲥⲱϣ ⲙ̄ⲡⲉϥⲉⲓⲱⲧ ⲙⲛ̄ⲧⲉϥⲙⲁⲁⲩ , ⲉϥⲙⲉⲉⲩⲉ ϫⲉⲛ̄ϯⲣ̄ⲛⲟⲃⲉ ⲁⲛ . ⲟⲩⲕⲟⲓⲛⲱⲛⲟⲥ ⲡⲉ ⲡⲁⲓ̈ ⲛ̄ⲟⲩⲣⲱⲙⲉ ⲛ̄ⲁⲥⲉⲃⲏⲥ ·
</chapter>
<chapter n="05">
<p n="01">
ⲡⲁⲗⲓⲛ ⲟⲛ ϥϫⲱ ⲙ̄ⲙⲟⲥ, ϫⲉⲡϣⲏⲣⲉ ⲉⲧⲥⲱϣ ⲙ̄ⲡⲉϥⲉⲓⲱⲧ ⲁⲩⲱ ⲉⲧⲕⲱ ⲛ̄ⲥⲱϥ ⲛ̄ⲧⲉϥⲙⲁⲁⲩ . ϥⲛⲁϣⲱⲡⲉ ϩⲁⲛⲟϭⲛⲉϭ ⲁⲩⲱ ⲛϥ̄ϫⲓϣⲓⲡⲉ · ⲁⲩⲱ ⲟⲛ ϫⲉⲡⲟⲩⲟⲉⲓⲛ ⲛⲁⲱϫⲛ̄ ⲙ̄ⲡⲉⲧϫⲉⲡⲉⲑⲟⲟⲩ ⲛ̄ⲥⲁⲡⲉⲓ̈ⲱⲧ ⲙⲛ̄ⲧⲉϥⲙⲁⲁⲩ ⲛ̄ⲕⲉⲕⲉ ⲛ̄ⲛⲉϥⲃⲁⲗ ⲛⲁⲛⲁⲩ ⲉⲩⲕⲁⲕⲉ ·
</p>
<p n="02">
ⲛ̄ⲧⲉⲓ̈ϩⲉ ⲟⲛ ⲛ̄ⲧⲁⲩϫⲟⲟⲥ ϫⲉⲡⲛⲟⲩⲧⲉ ϯ ⲟⲩⲃⲉⲛϫⲁⲥⲓϩⲏⲧ . ϥϯ ⲇⲉ ⲛ̄ⲟⲩϩⲙⲟⲧ ⲛ̄ⲛⲉⲧⲑⲃ̄ⲃⲓⲏⲩ · ⲁⲩⲱ ⲟⲛ ϫⲉⲛ̄ⲧⲟⲕ ⲁⲕⲑⲃ̄ⲃⲓⲉⲡϫⲁⲥⲓϩⲏⲧ ⲛ̄ⲑⲉ ⲛ̄ⲟⲩϩⲱⲧⲃ̄ ⲉⲧⲉⲡⲇⲓⲁⲃⲟⲗⲟⲥ ⲡⲉ ⲙⲛ̄ⲛⲉⲧⲉⲓⲣⲉ ⲧⲏⲣⲟⲩ ⲛ̄ⲛⲉϥϩⲃⲏⲩⲉ ·
</p>
<p n="03">
ⲁⲩⲱ ϫⲉϩⲙ̄ⲡⲉϭⲃⲟⲓ̈ ⲛ̄ⲧⲉⲕϭⲟⲙ ⲁⲕϫⲱⲱⲣⲉ ⲉⲃⲟⲗ ⲛ̄ⲛⲉⲕϫⲁϫⲉ · ⲉⲧⲉⲛ̄ⲣⲱⲙⲉ ⲛⲉ ⲛ̄ⲣⲉϥⲣ̄ⲛⲟⲃⲉ ⲉⲧⲉⲓⲣⲉ ⲙ̄ⲡⲡⲟⲛⲏⲣⲟⲛ ⲙ̄ⲡⲉϥⲙ̄ⲧⲟ ⲉⲃⲟⲗ ·
</p>
<p n="04">
ⲁⲩⲱ ϩⲙ̄ⲡⲁⲓ̈ ⲛ̄ⲧⲁⲩϫⲟⲟⲥ ϫⲉⲥⲉⲛⲁϣⲱⲡⲉ ⲛ̄ⲧⲟ ⲛ̄ⲛ̄ⲃⲁϣⲟⲣ ⲉⲧⲉⲛ̄ⲇⲁⲓⲙⲱⲛⲛⲉ ⲉⲧⲥⲱⲕ ⲙ̄ⲙⲟⲟⲩ, ⲁⲩⲱ ⲉⲧⲣ̄ϩⲱⲃ ϩⲣⲁⲓ̈ ⲛ̄ϩⲏⲧⲟⲩ ⲉⲁⲛⲟⲙⲓⲁ ⲛⲓⲙ ·
</p>
<p n="05">
ⲛ̄ⲑⲉ ϭⲉ ⲉⲛⲧⲁⲩϫⲟⲟⲥ ⲉⲧⲃⲁⲃⲩⲗⲱⲛ ⲙ̄ⲡⲓⲟⲩⲟⲉⲓϣ ϫⲉⲁⲛⲣ̄ⲡⲁϩⲣⲉ ⲉⲣⲟⲥ ⲙ̄ⲡⲥ̄ϫⲓⲡⲁϩⲣⲉ · ⲙⲁⲣⲛ̄ⲕⲁⲁⲥ ⲉⲃⲟⲗ ⲛ̄ⲧⲛ̄ⲃⲱⲕ ϫⲉⲁⲡⲉⲥϩⲁⲡ ⲡⲱϩ ϣⲁϩⲣⲁⲓ̈ ⲉⲧⲡⲉ · ⲁⲩⲱ ⲁϥϫⲓⲥⲉ ⲉϩⲣⲁⲓ̈ ϣⲁⲛ̄ⲥⲓⲟⲩ · ⲧⲁⲓ̈ ⲧⲉ ⲑⲉ ⲉⲧⲟⲩⲛⲁⲕⲁⲧⲏⲩⲧⲛ̄ ⲛ̄ⲥⲱⲟⲩ ⲛ̄ϭⲓⲛ̄ⲁⲅⲅⲉⲗⲟⲥ ⲙ̄ⲡⲛⲟⲩⲧⲉ ⲙⲛ̄ⲛⲉⲧϯⲥⲃⲱ ⲛⲏⲧⲛ̄ , ⲉⲩϫⲱ ⲙ̄ⲙⲟⲥ ϫⲉⲁⲛϯⲥⲃⲱ ⲛⲁⲩ · ⲙ̄ⲡⲟⲩϫⲓⲥⲃⲱ · ⲙⲁⲣⲛ̄ⲥⲁϩⲱⲛ ⲉⲃⲟⲗ ⲙ̄ⲙⲟⲟⲩ , ϫⲉⲁⲡⲉⲩϩⲁⲡ ⲡⲱϩ ϣⲁϩⲣⲁⲓ̈ ⲉⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ ⲡⲁⲓ̈ ⲉⲧⲛⲁⲕⲣⲓⲛⲉ ⲙ̄ⲡⲟⲩⲁ ⲡⲟⲩⲁ ⲕⲁⲧⲁⲛⲉϥϩⲃⲏⲩⲉ ·
</p>
<p n="06">
ⲛ̄ⲧⲟϥ ⲅⲁⲣ ⲉⲧⲥⲟⲟⲩⲛ ⲉⲛⲉⲧⲉⲓⲣⲉ ⲙ̄ⲡⲡⲟⲛⲏⲣⲟⲛ ϩⲛ̄ⲟⲩϩⲱⲡ . ⲁⲩⲱ ⲛϥ̄ⲟⲃϣ̄ ⲁⲛ ⲟⲛ ⲉⲛⲉⲧⲉⲓⲣⲉ ⲙ̄ⲡⲁⲅⲁⲑⲟⲛ ⲙ̄ⲡⲉϥⲙ̄ⲧⲟ ⲉⲃⲟⲗ ⲙⲛ̄ⲛⲉⲧⲥⲧⲱⲧ ϩⲏⲧϥ̄ ⲙ̄ⲡⲉϥⲣⲁⲛ · 
</p>
<p n="07">
ⲉⲧⲃⲉⲡⲁⲓ̈ ⲛ̄ⲑⲉ ⲉⲛⲧⲁⲡϫⲟⲉⲓⲥ ϫⲟⲟⲥ ϫⲉⲉⲣⲉⲧⲙ̄ⲧⲃⲗ̄ⲃⲓⲗⲉ ⲛ̄ⲥⲟⲩⲟ ϩⲉ ⲉϩⲣⲁⲓ̈ ⲉϫⲙ̄ⲡⲕⲁϩ ⲛⲥ̄ⲙⲟⲩ . ϣⲁⲥϭⲱ ⲙⲁⲩⲁⲁⲥ · ⲉϣⲱⲡⲉ ⲇⲉ ⲉⲥϣⲁⲛⲙⲟⲩ . ϣⲁⲥϯ ⲛ̄ⲟⲩⲕⲁⲣⲡⲟⲥ ⲉⲛⲁϣⲱϥ ·
</p>
<p n="08">
ⲛ̄ⲧⲉⲓ̈ϩⲉ ⲟⲛ ⲉⲣϣⲁⲛⲧⲙ̄ⲡⲣⲱⲙⲉ ⲙⲟⲩⲟⲩⲧ ⲙ̄ⲡⲉϥⲥⲱⲙⲁ · ϥⲛⲁϣⲱⲡⲉ ⲉϥϣⲟⲩⲉⲓⲧ ϩⲛ̄ⲛⲉϥϩⲃⲏⲩⲉ · ⲉϣⲱⲡⲉ ⲇⲉ ⲉϥϣⲁⲛⲙⲟⲟⲩⲧϥ̄ . ϥⲛⲁϯ ⲛ̄ⲟⲩⲕⲁⲣⲡⲟⲥ ⲉⲛⲁϣⲱϥ ϩⲛ̄ϩⲉⲛϩⲃⲏⲩⲉ ⲉⲛⲁⲛⲟⲩⲟⲩ · ⲛ̄ⲑⲉ ⲉⲧⲥⲏϩ ϫⲉⲡⲉⲛⲧⲁϥⲙⲟⲩ ϩⲛ̄ⲧⲥⲁⲣⲝ̄ · ⲁϥⲗⲟ ϩⲙ̄ⲡⲛⲟⲃⲉ · ⲉⲧⲙ̄ⲧⲣⲉϥϣⲱⲡⲉ ϭⲉ ϩⲛ̄ⲛⲉⲡⲓⲑⲩⲙⲓⲁ ⲛ̄ⲛ̄ⲣⲱⲙⲉ · ⲁⲗⲗⲁ ⲉⲣ̄ⲡⲕⲉⲥⲉⲉⲡⲉ ⲛ̄ⲛⲉϩⲟⲟⲩ ⲙ̄ⲡⲉϥⲱⲛϩ̄ ϩⲙ̄ⲡⲟⲱϣ ⲙ̄ⲡⲛⲟⲩⲧⲉ :
</book>
<book n="25" title="To Thieving Nuns">
<chapter n="01">
<p n="01">
ⲱ ⲧⲉⲧⲛ̄ⲣⲱϣⲉ ⲛ̄ⲧⲱⲧⲛ̄ ⲛⲉⲧⲕⲁⲙⲁ ⲙ̄ⲡⲥⲁⲧⲁⲛⲁⲥ ⲉⲧⲣⲉϥⲉⲓ ⲉϩⲟⲩⲛ ⲛϥ̄ϫⲱϩⲙ̄ ⲛ̄ⲙ̄ⲙⲁ ⲉⲧⲟⲩⲁⲁⲃ ⲙ̄ⲡⲛⲟⲩⲧⲉ · ⲁⲩⲱ ⲛ̄ⲧⲉⲧⲛ̄ⲥⲱⲱϥ ⲙ̄ⲡⲉϥⲣ̄ⲡⲉ ⲉⲧⲉⲛ̄ⲧⲱⲧⲛ̄ ⲡⲉ ⲙ̄ⲙⲓⲛ ⲙ̄ⲙⲱⲧⲛ̄ · ⲙ̄ⲡⲉⲧⲛ̄ⲣ̄ⲡⲙⲉⲉⲩⲉ ⲛ̄ⲧⲁⲡⲟⲫⲁⲥⲓⲥ ⲙ̄ⲡⲁⲡⲟⲥⲧⲟⲗⲟⲥ , ϫⲉⲡⲉⲧⲛⲁⲥⲱⲱϥ ⲙ̄ⲡⲉⲣⲡⲉ ⲙ̄ⲡⲛⲟⲩⲧⲉ . ⲡⲁⲓ ⲡⲛⲟⲩⲧⲉ ⲛⲁⲧⲁⲕⲟϥ :
</p>
<p n="02">
ⲟⲩⲧⲉ ⲟⲛ ⲙ̄ⲡⲉⲧⲛ̄ⲣ̄ⲡⲙⲉⲉⲩⲉ ⲛ̄ⲛ̄ⲥⲁϩⲟⲩ ⲧⲏⲣⲟⲩ ⲉⲛⲧⲁⲡⲉⲛⲉⲓⲱⲧ ϫⲟⲟⲩ ⲉϥϯ ⲙ̄ⲙⲟⲛ ⲧⲏⲣⲛ̄ ⲉⲧⲟⲟⲧϥ̄ ⲙ̄ⲡⲛⲟⲩⲧⲉ ⲉϥϫⲱ ⲙ̄ⲙⲟⲥ , ϫⲉϥⲥϩⲟⲩⲟⲣⲧ̄ ⲛ̄ϭⲓⲡⲉⲧⲛⲁϫⲱϩⲙ̄ ⲙ̄ⲡⲉϥⲥⲱⲙⲁ ⲕⲁⲧⲁⲗⲁⲁⲩ ⲛ̄ⲥⲙⲟⲧ · ⲏ ⲛϥ̄ϫⲓⲟⲩⲉ ϩⲛ̄ⲗⲁⲁⲩ ⲛ̄ϩⲛⲟ · ϫⲓⲛⲟⲩϩⲱⲥ ⲙⲛ̄ⲟⲩⲙⲟⲩⲥ · ⲙⲁⲗⲓⲥⲧⲁ ϩⲟⲉⲓⲧⲉ ϩⲓⲡⲣⲏⲩϣ ϩⲓⲕⲗⲁϥⲧ̄ · ⲁⲩⲱ ϣⲁϩⲣⲁⲓ̈ ⲉⲟⲩⲉⲗⲁⲭⲓⲥⲧⲟⲛ ⲛ̄ϩⲛⲟ ⲛ̄ⲟⲩⲱⲙ · ⲉⲓⲧⲉ ⲉⲃⲟⲗ ϩⲛ̄ⲛⲉϩⲛⲁⲁⲩ ⲛ̄ⲧⲇⲓⲁⲕⲟⲛⲓⲁ ⲙ̄ⲡⲛⲟⲩⲧⲉ · ⲁⲓⲧⲉ ⲉⲃⲟⲗ ϩⲛ̄ⲛ̄ⲧⲟ ⲛ̄ⲛⲉⲧϩⲓⲧⲟⲩⲱⲟⲩ ·
</p>
<p n="03">
ⲛⲉⲓ̈ⲙⲉⲉⲩⲉ ⲙⲉⲛ ⲡⲉ ⲉⲉⲓ ϣⲁⲣⲱⲧⲛ̄ ϩⲛ̄ⲟⲩⲧⲱⲧ ⲛ̄ϩⲏⲧ · ⲁⲗⲗⲁ ⲡⲉⲙⲕⲁϩ ⲛ̄ϩⲏⲧ ⲛ̄ⲛⲉⲛⲧⲁⲩϯϭⲱⲛⲧ̄ ⲙ̄ⲡⲛⲟⲩⲧⲉ ⲁⲩⲱ ⲁⲩⲗⲩⲡⲉⲓ ⲙ̄ⲡⲉϥⲡ̄ⲛ̄ⲁ̄ ⲉⲧⲟⲩⲁⲁⲃ · ⲡⲉⲛⲧⲁϥⲕⲱⲗⲩⲉ ⲙ̄ⲡⲉⲛⲟⲩⲣⲟⲧ ·
</p>
<p n="04">
ϯⲥⲟⲟⲩⲛ ⲙⲉⲛ ϫⲉⲡⲁⲙ̄ⲡϣⲁ ⲡⲉ ⲙ̄ⲕⲁϩ ⲛ̄ϩⲏⲧ ⲛⲓⲙ · ⲁⲗⲗⲁ ⲉⲣϣⲁⲛⲡⲛⲟⲩⲧⲉ ⲙⲛ̄ⲡⲉⲛϫⲟⲓ̈ⲥ ⲓ̄ⲥ̄ ⲣ̄ϩⲛⲁϥ · ϯⲛⲏⲩ ϣⲁⲣⲱⲧⲛ̄ ϩⲛ̄ⲟⲩϭⲱⲛⲧ̄ ⲛ̄ⲧⲁⲉⲓⲣⲉ ⲛ̄ⲛⲓⲁⲧⲥⲃⲱ ⲁⲩⲱ ⲛⲓⲡⲁⲣⲑⲉⲛⲟⲥ ⲛ̄ⲥⲟϭ , ⲉⲧⲉⲙⲛ̄ⲛⲉϩ ϩⲛ̄ⲛⲉⲩⲁⲅⲅⲓⲟⲛ ⲛ̄ⲛⲉⲧϩⲙ̄ⲡⲁϩⲏⲧ ⲧⲏⲣⲟⲩ . 
</p>
<p n="05">
ϫⲉⲡⲁⲡⲁⲗⲓⲛ ⲟⲛ ⲛ̄ⲧⲉⲧⲛ̄ⲕⲉⲧⲧⲏⲩⲧⲛ̄ ⲉⲡⲁϩⲟⲩ ϩⲓⲛⲓⲙⲛ̄ⲧⲣⲉϥϯϭⲱⲛⲧ̄ ⲙ̄ⲡⲛⲟⲩⲧⲉ ⲛ̄ⲧⲉⲧⲛ̄ϩⲉ ⲉϩⲣⲁⲓ̈ ⲉⲧⲟⲟⲧⲥ̄ ⲛ̄ⲧⲥⲏϥⲉ ⲙ̄ⲡ̄ⲡⲟⲛⲏⲣⲟⲥ ⲡⲉⲛⲧⲁϥⲧⲁⲕⲟ ⲛ̄ⲧⲟⲓⲕⲟⲩⲙⲉⲛⲏ ⲧⲏⲣⲥ̄ ϩⲛ̄ⲛⲉϥⲛⲟⲃⲉ ⲙⲛ̄ⲛⲉϥⲁⲛⲟⲙⲓⲁ · ⲉⲃⲟⲗ ϫⲉⲁⲧⲉⲧⲛ̄ⲙⲉⲣⲉⲡϫⲱϩⲙ̄ · ⲉϩⲟⲩⲉⲡⲧⲃ̄ⲃⲟ · ⲁⲩⲱ ⲁⲧⲉⲧⲛ̄ⲥⲱⲧⲡ̄ ⲛⲏⲧⲛ̄ ⲙ̄ⲡⲙⲟⲩ . ⲉϩⲟⲩⲉⲡⲱⲛϩ̄ ·
</p>
<p n="06">
ⲁⲧⲉⲧⲛ̄ϯⲛⲟⲩϭⲥ̄ ⲅⲁⲣ ⲙ̄ⲡⲉⲛⲧⲁϥⲧⲁⲙⲓⲉⲧⲏⲩⲧⲛ̄ . ⲁⲩⲱ ⲁϥⲥⲁⲛϣ̄ⲧⲏⲩⲧⲛ̄ ⲡⲛⲟⲩⲧⲉ ⲡϣⲁⲉⲛⲉϩ · ⲁⲧⲉⲧⲛ̄ϯⲙ̄ⲕⲁϩ ⲛ̄ϩⲏⲧ ⲇⲉ ⲟⲛ ⲛ̄ⲧⲉⲛⲧⲁⲥϣⲉⲡϣⲡ̄ⲧⲏⲩⲧⲛ̄ ⲑⲓ̄ⲗ̄ⲏ̄ⲙ̄ ⲉⲧⲉⲧⲥⲩⲛⲁⲅⲱⲅⲏ ⲧⲉ · ⲁⲩⲱ ⲁⲧⲉⲧⲛ̄ϩⲉ ⲙ̄ⲙⲉⲉⲣⲉ ⲛ̄ⲑⲉ ⲛ̄ⲛⲉⲧϩⲛ̄ⲧⲡⲁϣⲉ ⲛ̄ⲧⲉⲩϣⲏ · ⲛ̄ⲑⲉ ⲉⲧⲥⲏϩ ϫⲉⲁⲥⲥⲗⲁⲁⲧⲉ ⲁⲥϩⲉ ⲛ̄ϭⲓⲧⲡⲁⲣⲑⲉⲛⲟⲥ ⲙ̄ⲡⲓ̄ⲏ̄ⲗ̄ ⲛⲥ̄ⲛⲁⲟⲩⲱϩ ϭⲉ ⲁⲛ ⲉⲧⲟⲟⲧⲥ̄ ⲉⲧⲱⲟⲩⲛ · 
</p>
<p n="07">
ⲛⲉⲧⲛ̄ⲕⲟⲧⲕ̄ ⲅⲁⲣ ⲡⲉϫⲁϥ. ⲉⲩⲛ̄ⲕⲟⲧⲕ̄ ⲛ̄ⲧⲉⲩϣⲏ · ⲁⲩⲱ ⲛⲉⲧⲧⲁϩⲉ. ⲉⲩⲧⲁϩⲉ ⲛ̄ⲧⲉⲩϣⲏ · ⲛ̄ⲧⲱⲧⲛ̄ ⲇⲉ ⲁⲧⲉⲧⲛ̄ϯϩⲉ ⲙ̄ⲙⲉⲉⲣⲉ ⲛ̄ⲑⲉ ⲛ̄ⲛⲉⲛⲧⲁⲩϫⲟⲟⲥ ⲉⲧⲃⲏⲏⲧⲟⲩ · ϫⲉⲛⲉⲧⲧⲁϩⲉ ⲁϫⲛ̄ⲏⲣⲡ̄ · ⲁⲩⲱ ⲁⲧⲉⲧⲛ̄ϩⲱⲣⲡ̄ ⲙ̄ⲙⲉⲉⲣⲉ ⲛ̄ⲑⲉ ⲛ̄ⲛⲉⲧⲛ̄ⲕⲟⲧⲕ̄ ⲛ̄ⲧⲉⲩϣⲏ · ⲉⲃⲟⲗ ϫⲉⲁⲧⲉⲧⲛ̄ⲕⲱ ⲛ̄ⲥⲱⲧⲛ̄ ⲛ̄ⲑⲟⲧⲉ ⲙ̄ⲡⲛⲟⲩⲧⲉ · ⲉⲁⲧⲉⲧⲛ̄ⲙⲉⲣⲉⲡⲕⲁⲕⲉ . ⲉϩⲟⲩⲉ ⲉⲡⲟⲩⲟⲉⲓⲛ · ⲉⲁⲧⲉⲧⲛ̄ⲉⲡⲡⲉⲧⲥⲁϣⲉ ⲇⲉ ⲟⲛ , ϫⲉϥϩⲟⲗϭ̄ · ⲁⲩⲱ ⲡⲉⲧϩⲟⲗϭ̄ ϫⲉϥⲥⲁϣⲉ ·
</chapter>
<chapter n="02">
<p n="01">
ⲉⲧⲃⲉⲡⲁⲓ̈ ⲟⲩⲟⲓ̈ ⲛⲏⲧⲛ̄ ⲙ̄ⲡⲟⲛⲏⲣⲟⲥ ϫⲉⲙ̄ⲡⲉⲧⲛ̄ⲣ̄ⲡⲙⲉⲉⲩⲉ ⲙ̄ⲡϩⲓⲥⲉ ⲧⲏⲣϥ̄ ⲉⲛⲧⲁⲡⲉⲛⲉⲓⲱⲧ ϣⲟⲡϥ̄ ⲛⲙ̄ⲙⲏⲧⲛ̄ ⲧⲏⲣⲧⲛ̄ · ⲉⲁⲧⲉⲧⲛ̄ⲕⲱ ⲛ̄ⲥⲱⲧⲛ̄ ⲛ̄ⲛⲉϥⲥⲃⲟⲟⲩⲉ ⲛ̄ⲱⲛϩ̄ ⲙⲛ̄ⲛ̄ⲁⲛⲥⲙ̄ⲙⲉ ⲛ̄ⲛⲉⲧⲛ̄ⲉⲓⲟⲧⲉ :
</p>
<p n="02">
ⲡⲗⲏⲛ ⲉⲓⲥ ⲛ̄ϩⲗ̄ⲗⲟⲉⲓ ⲙⲛ̄ⲛⲉⲛⲥⲛⲏⲩ ⲁⲩⲉⲓ ϣⲁⲣⲱⲧⲛ̄ ⲛ̄ⲕⲉⲥⲟⲡ · ⲉⲛⲟⲛϩ̄ ϩⲛ̄ⲟⲩⲉⲓ ⲧⲟⲩⲉⲓ ⲙ̄ⲙⲱⲧⲛ̄ ⲕⲁⲧⲁⲡⲉⲥⲙ̄ⲡϣⲁ ·
</p>
<p n="03">
ⲉⲃⲟⲗ ϫⲉⲁⲧⲉⲧⲛ̄ⲕⲱ ⲛ̄ⲥⲱⲧⲛ̄ ⲛ̄ⲧⲡⲏⲅⲏ ⲙ̄ⲙⲟⲩ ⲛⲱⲛϩ̄ . ⲉⲁⲧⲉⲧⲛ̄ⲕⲓϣⲉ ⲛⲏⲧⲛ̄ ⲛ̄ϩⲉⲛϣⲏⲓ̈ ⲉⲩⲟⲩⲟϭⲡ̄ ϩⲙ̄ⲡⲧⲣⲉⲡⲉⲧⲛ̄ϩⲏⲧ ⲛ̄ⲁⲧⲥⲃⲱ ⲣ̄ⲕⲁⲕⲉ ⲉⲣⲱⲧⲛ̄ . ⲉⲧⲉⲧⲛ̄ϫⲱ ⲙ̄ⲙⲟⲥ ϫⲉⲁⲛⲟⲛ ϩⲉⲛⲥⲁⲃⲉ · ⲁⲧⲉⲧⲛ̄ⲣ̄ⲥⲟϭ · ⲉⲁⲧⲉⲧⲛ̄ϣⲓⲃⲉ ⲙ̄ⲡⲉⲟⲟⲩ ⲙ̄ⲡⲛⲟⲩⲧⲉ ϩⲛ̄ϩⲉⲛϩⲃⲏⲩⲉ ⲉⲙⲉϣϣⲉ . 
</p>
<p n="04">
ⲉⲧⲃⲉⲡⲁⲓ̈ ⲁⲡⲛⲟⲩⲧⲉ ϯⲧⲏⲩⲧⲛ̄ ⲉϩⲣⲁⲓ̈ ⲉϩⲉⲛⲡⲁⲑⲟⲥ ⲉⲩⲥⲏϣ ⲉⲧⲉⲡϫⲓⲟⲩⲉ ⲡⲉ ⲙⲛ̄ⲡϫⲱϩⲙ̄ ⲙⲛ̄ⲡⲟⲛⲏⲣⲟⲛ ⲛⲓⲙ · ⲛⲁⲓ̈ ⲉⲧⲉⲣⲉⲧⲓⲙⲱⲣⲓⲁ ⲛⲓⲙ ϣⲟⲟⲡ ⲛ̄ⲛⲉⲧⲉⲓⲣⲉ ⲙ̄ⲙⲟⲟⲩ · ⲟⲩ ⲙⲟⲛⲟⲛ ϩⲙ̄ⲡⲉⲓ̈ⲁⲓⲱⲛ · ⲁⲗⲗⲁ ϩⲙ̄ⲡⲕⲉⲟⲩⲁ :
</book>
<book n="26" title=" On Transgressing the Laws of God and the Precepts of the Fathers">
ⲧⲟⲩ ⲁⲩⲧⲟⲩ ·
</chapter>
<chapter n="01">
<p n="01">
ⲡⲉⲛⲥⲁϩ ⲁⲩⲱ ⲡⲉⲛϫⲟⲉⲓⲥ ⲓ̄ⲥ̄ ⲡⲉⲭ̄ⲥ̄ ⲡⲉⲛⲥⲱⲧⲏⲣ ϥⲡⲁⲣⲁⲅⲅⲉⲓⲗⲉ ⲩⲁⲱ ϥϯⲥⲃⲱ ⲛⲁⲛ ⲉϥϫⲱ ⲙ̄ⲙⲟⲥ , ϫⲉⲙⲟⲟϣⲉ ϩⲟⲥⲟⲛ ⲟⲩⲛ̄ⲧⲏⲧⲛ̄ ⲡⲟⲩⲟⲉⲓⲛ , ϫⲉⲛ̄ⲛⲉⲡⲕⲁⲕⲉ ⲧⲁϩⲉⲧⲏⲩⲧⲛ̄ ·
</p>
<p n="02">
ⲁⲩⲱ ϫⲉⲡⲉⲧⲙⲟⲟϣⲉ ϩⲙ̄ⲡⲉϩⲟⲟⲩ . ⲙⲉϥϫⲓϫⲣⲟⲡ ϫⲉϥⲛⲁⲩ , ⲉⲡⲟⲩⲟⲉⲓⲛ ⲙ̄ⲡⲉⲓ̈ⲕⲟⲥⲙⲟⲥ · ⲡⲉⲧⲙⲟⲟϣⲉ ϩⲛ̄ⲧⲉⲩϣⲏ ϣⲁϥϫⲓϫⲣⲟⲡ ϫⲉⲡⲟⲩⲟⲉⲓⲛ ϣⲟⲟⲡ ⲁⲛ ϩⲣⲁⲓ̈ ⲛ̄ϩⲏⲧⲥ̄ ·
</p>
<p n="03">
ⲁⲛⲟⲛ ⲇⲉ ϩⲱⲱⲛ ⲉⲛϣⲁⲛⲙⲟⲟϣⲉ ϩⲛ̄ⲛ̄ⲛⲟⲙⲟⲥ ⲙ̄ⲡⲛⲟⲩⲧⲉ ⲙⲛ̄ⲛ̄ⲉⲛⲧⲟⲗⲏ ⲛ̄ⲛⲉⲛⲉⲓⲟⲧⲉ · ⲧⲛ̄ⲛⲁϫⲓϫⲣⲟⲡ ⲁⲛ . ϫⲉⲡⲟⲩⲟⲉⲓⲛ ϣⲟⲟⲡ ϩⲣⲁⲓ̈ ⲛ̄ϩⲏⲧⲟⲩ · ⲡⲉϫⲁϥ ⲅⲁⲣ ϫⲉⲛⲉⲓ̈ⲙⲟⲟϣⲉ ϩⲙ̄ⲡⲉϥⲟⲩⲟⲉⲓⲛ ϩⲙ̄ⲡⲕⲁⲕⲉ ·
</p>
<p n="04">
ⲉϣⲱⲡⲉ ⲉⲛϣⲁⲛⲣⲁⲕⲧⲛ̄ ⲉⲃⲟⲗ ⲛ̄ⲛ̄ⲉⲛⲧⲟⲗⲏ ⲙ̄ⲡⲛⲟⲩⲧⲉ ⲙⲛ̄ⲛⲉⲥⲃⲟⲟⲩⲉ ⲛ̄ⲛⲉⲛⲉⲓⲟⲧⲉ ⲉⲛⲧⲁⲩⲧⲁⲁⲩ ⲉⲧⲟⲟⲧⲛ̄ · ⲧⲛ̄ⲛⲁϫⲓϫⲣⲟⲡ ⲡⲉ , ϫⲉⲛ̄ⲧⲛ̄ⲥⲟⲟⲩⲛ ⲁⲛ ϫⲉⲉⲛⲙⲟⲟϣⲉ ⲉⲧⲱⲛ · ϫⲉⲁⲡⲕⲁⲕⲉ ⲧⲱⲙ ⲛ̄ⲛⲉⲛⲃⲁⲗ · ⲁⲩⲱ ⲧⲛ̄ⲛⲁϫⲟⲡϫⲡ̄ ⲛ̄ⲑⲉ ⲛ̄ⲛⲉⲧⲉⲙⲛ̄ⲃⲁⲗ ⲙ̄ⲙⲟⲟⲩ ·
</p>
<p n="05">
ϥϫⲱ ⲅⲁⲣ ⲙ̄ⲙⲟⲥ ϫⲉⲟⲩⲣⲉϥⲣ̄ⲟⲩⲟⲉⲓⲛ ⲅⲁⲣ ⲧⲉ ⲧⲉⲛⲧⲟⲗⲏ ⲉⲧⲛⲁⲛⲟⲩⲥ · ⲡⲛⲟⲙⲟⲥ ⲇⲉ ⲟⲩⲟⲩⲟⲉⲓⲛ ⲡⲉ ⲛ̄ϩⲓⲏ : ⲁⲩⲱ ⲟⲛ ϫⲉⲡϩⲏⲃⲥ̄ ⲛ̄ⲛⲁⲟⲩⲉⲣⲏⲧⲉ ⲡⲉ ⲡⲉⲕϣⲁϫⲉ , ⲁⲩⲱ ⲡⲟⲩⲟⲉⲓⲛ ⲡⲉ ⲛ̄ⲛⲁϩⲓⲟⲟⲩⲉ ·
</p>
<p n="06">
ⲁⲩⲱ ⲟⲛ ϫⲉⲡⲁⲡ̄ⲛ̄ⲁ̄ ⲛⲁϣⲟⲣⲡϥ̄ ϫⲓⲛⲧⲉⲩϣⲏ ϥⲛⲁϣⲟⲣⲡϥ̄ ϣⲁⲣⲟⲕ ⲡⲛⲟⲩⲧⲉ , ϫⲉϩⲉⲛⲟⲩⲟⲉⲓⲛ ⲛⲉ ⲛⲉⲕⲡⲣⲟⲥⲧⲁⲅⲙⲁ ϩⲓϫⲙ̄ⲡⲕⲁϩ · ⲁⲩⲱ ⲟⲛ ϫⲉⲡⲛⲟⲙⲟⲥ ⲙ̄ⲡϫⲟⲓ̈ⲥ ⲟⲩⲁⲁⲃ . ⲉϥⲕⲧⲟ ⲛ̄ⲛⲉⲯⲩⲭⲏ · ⲉϥⲕⲧⲟ ⲙ̄ⲙⲟⲟⲩ , ⲉⲧⲱⲛ · ⲉⲓⲙⲏⲧⲓ ⲉⲃⲟⲗ ϩⲙ̄ⲡⲡⲉⲑⲟⲟⲩ ⲉⲡ̄ⲡⲉⲧⲛⲁⲛⲟⲩϥ · ⲉⲃⲟⲗ ϩⲙ̄ⲡⲕⲁⲕⲉ ⲉⲡⲟⲩⲟⲉⲓⲛ ·
</p>
<p n="07">
ⲁⲩⲱ ⲟⲛ ϫⲉⲧⲉⲛⲧⲟⲗⲏ ⲙ̄ⲡϫⲟⲉⲓ ⲟⲩⲟⲩⲟⲉⲓⲛ ⲧⲉ ⲉⲥⲣ̄ⲟⲩⲟⲉⲓⲛ ⲉⲛⲃⲁⲗ ⲛ̄ⲛ̄ⲕⲟⲩⲓ̈ · ⲁⲩⲱ ⲟⲛ ϫⲉⲡⲉⲧⲛⲁϩⲁⲣⲉϩ ⲉⲧⲉⲛⲧⲟⲗⲏ . ⲛϥ̄ⲛⲁⲉⲓⲙⲉ ⲁⲛ ⲉⲩϣⲁϫⲉ ⲙ̄ⲡⲟⲛⲏⲣⲟⲛ . ⲁⲩⲱ ⲟⲛ ϫⲉⲡⲉⲧⲛⲁϩⲁⲣⲉϩ ⲉⲧⲉⲛⲧⲟⲗⲏ · ⲡⲁⲓ̈ⲡⲉⲧⲟⲩⲟϫ ·
</p>
<p n="08">
ⲟⲩⲕⲟⲩⲛ ⲉⲛϣⲁⲛⲡⲁⲣⲁⲃⲁ ⲛ̄ⲧⲉⲛⲧⲟⲗⲏ · ⲉⲛⲟ ⲛ̄ⲑⲉ ⲙ̄ⲡⲉⲛⲧⲁϥⲧⲁⲕⲟ , ⲁⲩⲱ ⲁϥⲟⲩⲱϭⲡ̄ · ⲡⲉⲧⲉⲣⲉⲛⲁⲓ̈ ⲅⲁⲣ ϣⲟⲟⲡ ⲛⲁϥ ⲁⲛ · ⲟⲩⲃⲗ̄ⲗⲉ ⲡⲉ ⲉⲛϥ̄ⲛⲁⲩ ⲉⲃⲟⲗ ⲁⲛ , ⲉⲁϥϫⲓ ⲛ̄ⲟⲩⲃ̄ϣⲉ ⲙ̄ⲡⲧⲃ̄ⲃⲟ ⲛ̄ⲛⲉϥϣⲟⲣⲡ̄ ⲛ̄ⲛⲟⲃⲉ ·
</chapter>
<chapter n="02">
<p n="01">
ⲕⲁⲓ ⲅⲁⲣ ⲧⲉⲛⲙⲁⲁⲩ ⲧⲏⲣⲛ̄ ⲉⲧⲉⲧⲥⲟⲫⲓⲁ ⲧⲉ · ⲥϯⲥⲃⲱ ⲛⲁⲛ ⲉⲥϫⲱ ⲙ̄ⲙⲟⲥ , ϫⲉⲡⲁϣⲏⲣⲉ ⲙ̄ⲡⲣ̄ⲧⲣⲉⲟⲩϣⲟϫⲛⲉ ⲉϥϩⲟⲟⲩ ⲧⲁϩⲟⲕ · ⲡⲁⲓ̈ ⲉⲧⲕⲱ ⲛ̄ⲥⲱϥ ⲛ̄ⲧⲉⲥⲃⲱ ϫⲓⲛⲧⲉϥⲙⲛ̄ⲧⲕⲟⲩⲓ̈ · ⲁⲩⲱ ⲉⲧⲟⲃϣ̄ ⲉⲧⲇⲓⲁⲑⲏⲕⲏ ⲉⲧⲟⲩⲁⲁⲃ ·
</p>
<p n="02">
ⲁϥⲕⲁⲡⲉϥⲏⲓ̈ ⲅⲁⲣ ϩⲁⲧⲙ̄ⲡⲙⲟⲩ · ⲁⲩⲱ ⲡⲉϥⲙⲁ ⲙ̄ⲙⲟⲟϣⲉ ⲙⲛ̄ⲛ̄ⲣⲱⲙⲉ ϩⲁⲧⲛ̄ⲁⲙⲛ̄ⲧⲉ · ⲛ̄ⲛⲉⲟⲩⲟⲛ ⲛⲓⲙ ⲉⲧⲥⲟⲟⲩϩ ⲉⲣⲟϥ ⲕⲟⲧⲟⲩ · ⲁⲩⲱ ⲛ̄ⲛⲉⲩⲧⲁϩⲉⲛⲉϩⲓⲟⲟⲩⲉ ⲙ̄ⲡⲱⲛϩ̄ · ⲁⲗⲗⲁ ⲥⲉⲛⲁⲣ̄ⲡⲕⲉⲣ̄ϩⲧⲏⲩ · ⲛ̄ⲛⲉⲛ̄ⲣⲟⲙⲡⲉ ⲅⲁⲣ ⲙ̄ⲡⲱⲛϩ̄ ⲧⲁϩⲟⲟⲩ · ⲉⲛⲉⲛⲧⲁⲩⲧⲁⲙⲟⲟϣⲉ ⲅⲁⲣ ϩⲓⲛⲉϩⲓⲟⲟⲩⲉ ⲉⲧⲛⲁⲛⲟⲩⲟⲩ. ⲛⲉⲩⲛⲁϭⲛ̄ⲛⲉϩⲓⲟⲟⲩⲉ ⲛ̄ⲛ̄ⲇⲓⲕⲁⲓⲟⲥ ⲉⲩϭⲗⲉϭⲗⲱϭ ⲡⲉ · 
</p>
<p n="03">
ⲉⲛϣⲁⲛϯϩⲧⲏⲛ ⲅⲁⲣ ⲉⲛⲉⲥⲃⲟⲟⲩⲉ ⲛ̄ⲛⲉⲅⲣⲁⲏ ϩⲛ̄ⲟⲩⲱⲣϫ̄ ⲁⲩⲱ ⲛ̄ⲧⲛ̄ⲥⲱⲧⲙ̄ ⲛ̄ⲥⲱⲟⲩ. ⲧⲛ̄ⲛⲁϫⲓϫⲣⲟⲡ ⲁⲛ ⲡⲉ · ⲟⲩⲧⲉ ⲛ̄ⲧⲛ̄ⲛⲁⲕⲁⲧⲁⲫⲣⲟⲛⲉⲓ ⲁⲛ ⲡⲉ ⲉⲧⲣⲉⲛϣⲱⲡⲉ ϩⲙ̄ⲡⲉⲑⲟⲟⲩ ⲛⲓⲙ · ⲁⲗⲗⲁ ⲧⲛ̄ⲛⲁⲥⲱⲧⲙ̄ ⲛ̄ⲥⲁⲡⲉⲧϫⲱ ⲙ̄ⲙⲟⲥ ϫⲉⲁⲙⲁϩⲧⲉ ⲙ̄ⲡ̄ⲡⲉⲧⲛⲁⲛⲟⲩϥ. ⲥⲁϩⲉⲧⲏⲩⲧⲛ̄ ⲉⲃⲟⲗ ⲛ̄ϩⲱⲃ ⲛⲓⲙ ⲉⲑⲟⲟⲩ · ϫⲉⲕⲁⲥ ⲉⲣⲉϩⲁϩ ⲛ̄ϩⲓⲏ ⲛ̄ⲱⲛϩ̄ ϣⲱⲡⲉ ⲛⲁⲛ ·
</p>
<p n="04">
ϥϫⲱ ⲅⲁⲣ ⲙ̄ⲙⲟⲥ ϫⲉⲡⲉⲧⲙ̄ⲉ ⲙ̄ⲡⲛⲟⲙⲟⲥ. ⲉϥⲕⲧⲟ ⲉⲣⲟϥ ⲛ̄ⲟⲩⲥⲟⲃⲧ̄ · ⲁⲩⲱ ⲟⲛ ϣⲁϥϫⲟⲟⲥ ϫⲉⲁϥϯ ⲅⲁⲣ ⲙ̄ⲡⲛⲟⲙⲟⲥ ⲉⲩⲃⲟⲏⲑⲉⲓⲁ · 
</p>
<p n="05">
ϩⲙ̄ⲡⲧⲣⲉⲡⲣⲱⲙⲉ ⲅⲁⲣ ⲡⲱⲧ ⲉⲣⲁⲧϥ̄ ⲙ̄ⲡⲛⲟⲩⲧⲉ ⲛϥ̄ⲣ̄ϩⲟⲧⲉ ϩⲏⲧϥ̄ ⲁⲩⲱ ⲛϥ̄ϩⲧⲏϥ ⲉⲛⲉϥⲛⲟⲙⲟⲥ ⲙⲛ̄ⲛⲉϥⲉⲛⲧⲟⲗⲏ · ϣⲁⲣⲉⲡϫⲟⲉⲓⲥ ϣⲱⲡⲉ ⲛⲁϥ ⲛ̄ⲃⲟⲏⲑⲟⲥ, ⲛϥ̄ⲛⲁϩⲙⲉϥ ⲉϩⲓⲏ ⲛⲓⲙ ⲉⲑⲟⲟⲩ · ⲁⲩⲱ ⲉⲟⲩⲣⲱⲙⲉ ⲉⲛϥ̄ϫⲉⲗⲁⲁⲩ ⲁⲛ ⲙ̄ⲙⲉ, ⲉⲧⲉⲡⲇⲓⲁⲃⲟⲗⲟⲥ ⲡⲉ, ⲡⲁⲓ̈ ⲉⲧⲫⲑⲟⲛⲉⲓ ⲉⲛⲉⲧⲟⲩⲱϣ ⲉⲱⲛϩ̄ ϩⲛ̄ⲟⲩⲙⲛ̄ⲧⲉⲩⲥⲉⲃⲏⲥ : 
</p>
<p n="06">
ⲉⲧⲃⲉⲡⲁⲓ̈ ⲟⲩⲟⲓ̈ ⲛ̄ⲛⲉⲧⲕⲱ ⲛ̄ⲥⲱⲟⲩ ⲛ̄ⲛ̄ⲛⲟⲙⲟⲥ ⲙ̄ⲡⲛⲟⲩⲧⲉ ⲁⲩⲱ ⲉⲧⲱⲃϣ̄ ⲙ̄ⲙⲟⲟⲩ ⲉⲛⲉⲛⲧⲟⲗⲏ ⲛ̄ⲛⲉⲛⲉⲓⲟⲧⲉ ⲉⲛⲧⲁⲩϩⲱⲛ ⲙ̄ⲙⲟⲟⲩ ⲉⲧⲟⲟⲧⲛ̄ ·
</p>
<p n="07">
ⲥⲉⲛⲁϫⲟⲟⲥ ⲅⲁⲣ ⲇⲓⲕⲁⲓⲱⲥ ϫⲉⲟⲩⲟⲉⲓ ⲛⲁⲩ ϫⲉⲁⲩⲣⲁⲕⲧⲟⲩ ⲉⲃⲟⲗ ⲙ̄ⲙⲟⲓ̈. ⲟⲩⲛ̄ⲟⲩⲙⲛ̄ⲧⲉⲃⲓⲏⲛ ⲛⲁⲧⲁϩⲟⲟⲩ, ϫⲉⲁⲩⲣ̄ϣⲁϥⲧⲉ ⲉⲣⲟⲓ̈ ·
</p>
<p n="08">
ⲏ ⲛ̄ⲥⲉϫⲟⲟⲥ ⲛⲁⲛ ϫⲉⲱ ⲛⲉⲧⲕⲱ ⲛ̄ⲥⲱⲟⲩ ⲛ̄ⲛⲉϩⲓⲟⲟⲩⲉ ⲉⲧⲥⲟⲩⲧⲱⲛ · ⲉⲧⲥⲱⲧⲡ̄ ⲛⲁⲩ ⲛ̄ⲛⲉϩⲓⲟⲟⲩⲉ ⲛ̄ⲕⲁⲕⲉ · ⲉⲧⲉⲩⲫⲣⲁⲛⲉ ⲉϫⲛ̄ⲛ̄ⲣⲉϥⲣ̄ⲡⲉⲑⲟⲟⲩ · ⲉⲧⲥⲱⲃⲉ ⲉϫⲛ̄ⲛⲉⲑⲟⲟⲩ, ⲛⲁⲓ̈ ⲉⲣⲉⲛⲉⲩϩⲓⲟⲟⲩⲉ ϭⲟⲟⲙⲉ · ⲁⲩⲱ ⲉⲣⲉ<ⲛⲉ>ⲩⲙⲁ ⲙ̄ⲙⲟⲟϣⲉ ϫⲏⲩ ⲛ̄ⲕⲟⲧⲥ̄ · ⲉⲧⲣⲉⲩⲟⲩⲉ · ⲁⲩⲱ ⲛ̄ⲥⲉⲁⲁⲩ ⲛ̄ϣⲙ̄ⲙⲟ ⲉⲧⲉⲅⲛⲱⲙⲏ ⲛ̄ⲛ̄ⲇⲓⲕⲁⲓⲟⲥ ·
</chapter>
<chapter n="03">
<p n="01">
ⲉⲧⲃⲉⲡⲁⲓ̈ ⲟⲩⲟⲛ ⲛⲓⲙ ⲉⲧⲡⲁⲣⲁⲃⲁ ⲛ̄ⲛ̄ⲉⲛⲧⲟⲗⲏ ⲉⲛⲧⲁⲛⲉⲛⲉⲓⲟⲧⲉ ⲕⲁⲁⲩ ⲛⲁⲛ ⲉϩⲣⲁⲓ̈, ⲁⲩⲱ ⲛ̄ⲥⲉϫⲓ, ⲛ̄ⲥⲉϯ ϩⲛ̄ⲟⲩⲕⲣⲟϥ. ⲏ ⲛ̄ⲥⲉϯ ⲉⲃⲟⲗ · ⲏ ⲛ̄ⲥⲉⲧⲟⲟⲩ, ⲛ̄ⲟⲩⲉϣ ⲛ̄ϣⲓⲛⲉ · ⲏ ⲛ̄ⲥⲉⲟⲩⲱⲙ ⲛ̄ⲥⲉⲥⲱ ⲛ̄ϫⲓⲟⲩⲉ ⲙ̄ⲡⲃⲟⲗ ⲛ̄ⲧⲥⲩⲛⲁⲅⲱⲅⲏ ⲏ ⲛ̄ϩⲟⲩⲛ ⲛ̄ⲧⲥⲩⲛⲁⲅⲱⲅⲏ ⲙ̄ⲡⲃⲟⲗ ⲛ̄ⲛ̄ⲕⲁⲛⲱⲛ ⲉⲛⲧⲁⲛⲉⲛⲉⲓⲟⲧⲉ ⲕⲁⲁⲩ ⲛⲁⲛ ⲉϩⲣⲁⲓ̈ ⲉⲙⲡⲟⲩϫⲟⲟⲥ ⲛ̄ϣⲟⲣⲡ̄. ⲉⲩⲉϣⲱⲡⲉ ⲉⲩⲥϩⲟⲩⲟⲣⲧ̄ ⲙⲛ̄ⲛⲉⲩϩⲃⲏⲩⲉ ⲧⲏⲣⲟⲩ · ⲙⲁⲗⲓⲥⲧⲁ ⲉⲩϣⲁⲛⲟⲩⲉⲙⲟⲩϩⲛⲟ ⲉϥϣⲟⲃⲉ ⲉⲙⲡⲟⲩⲧⲁⲁϥ ⲉⲧⲟⲟⲧⲛ̄ ·
</p>
<p n="02">
ⲡⲁⲗⲓⲛ ⲟⲛ ⲛ̄ⲥⲉϩⲉ ⲉⲣⲟⲛ ⲉⲛⲕⲁⲧⲁⲫⲣⲟⲛⲉⲓ, ⲁⲩⲱ ⲉⲛⲕⲱ ⲛ̄ⲥⲱⲛ ⲛ̄ⲛ̄ⲧⲱϣ ⲙⲛ̄ⲛⲉϩⲃⲏⲩⲉ ⲉⲛⲧⲁⲛⲉⲛⲉⲓⲟⲧⲉ ⲕⲁⲁⲩ ⲛⲁⲛ ⲉϩⲣⲁⲓ̈ ⲉⲧⲃⲉϩⲉⲛⲧⲣⲟⲫⲏ ⲛ̄ϩⲏ ⲉⲩⲛⲁⲧⲁⲕⲟ · ⲙⲛ̄ⲛ̄ⲥⲁⲧⲣⲉⲩⲥϩⲁⲓ̈ ⲛⲁⲛ ϫⲉⲉⲧⲃⲉⲟⲩϩⲣⲉ ⲙ̄ⲡⲣⲕⲁⲧⲁⲗⲩⲉ ⲙⲡϩⲱⲃ ⲙ̄ⲡⲛⲟⲩⲧⲉ ·
</p>
<p n="03">
ⲛ̄ⲟⲩⲛⲟⲃⲉ ⲙⲉⲛ ⲁⲛ ⲡⲉ, ⲟⲩⲧⲉ ⲛ̄ⲟⲩⲁⲣⲓⲕⲉ ⲛⲁⲛ ⲁⲛ, ⲡⲉ ⲉⲛ ϣⲁⲛϣⲓⲛⲉ ϩⲛ̄ϩⲱⲃ ⲛⲓⲙ · ⲉⲙⲡⲁⲧⲛ̄ⲁⲁⲩ · ⲟⲩⲁⲛⲟⲙⲓⲁ ⲇⲉ ⲛ̄ⲧⲟϥ ⲛⲁⲛ ⲧⲉ, ⲁⲩⲱ ⲟⲩⲛⲟϭ ⲙ̄ⲙⲛ̄ⲧϣⲁϥⲧⲉ ⲉϩⲣⲁⲓ̈ ⲉϫⲱⲛ ⲧⲉ ⲉⲛϣⲁⲛⲣ̄ⲗⲁⲁⲩ ⲛ̄ϩⲱⲃ, ⲏ ⲛ̄ⲧⲛ̄ⲃⲱⲕ ⲉⲗⲁⲁⲩ ⲙ̄ⲙⲁ ⲉⲙⲡⲛϣⲓⲛⲉ ⲛ̄ϣⲟⲣⲡ̄ · ⲏ ⲛ̄ⲧⲛ̄ⲟⲩⲱⲙⲗⲁⲁⲩ ⲛ̄ϫⲓⲟⲩⲉ · ⲏ ⲛ̄ⲧⲛ̄ⲥⲉⲏⲣⲡ̄. ⲉⲙⲡⲛ̄ⲧⲁⲙⲉⲛⲉⲧϥⲓ ⲙ̄ⲡⲉⲛⲣⲟⲟⲩϣ ·
</p>
<p n="04">
ⲉϣⲱⲡⲉ ⲇⲉ ⲉⲛϣⲁⲛⲣ̄ϩⲱⲃ ⲛ̄ⲧⲉⲓ̈ϩⲉ ⲉⲙⲡⲛ̄ϣⲓⲛⲉ, ⲡⲉⲛⲥⲛⲟϥ ϩⲓϫⲱⲛ · ⲁⲩⲱ ⲛⲉⲧⲉⲓⲣⲉ ⲛ̄ⲛⲁⲓ̈, ⲥⲉⲛⲁⲥⲟⲛϩⲟⲩ ϩⲛ̄ⲛⲉⲩⲙⲉⲉⲩⲉ · ⲁⲩⲱ ⲥⲉⲛⲁⲙⲟⲩⲧⲉ ⲉⲣⲟⲟⲩ ⲉⲃⲟⲗ ϩⲓⲧⲙ̄ⲡϣⲁϫⲉ ⲉⲧⲥⲏϩ ϫⲉⲛ̄ⲧⲟ ⲛ̄ⲃⲁϣⲟⲣ ⲉⲧⲉⲛ̄ⲇⲁⲓⲙⲱⲛ ⲛⲉ · 
</p>
<p n="05">
ⲁⲩⲱ ⲟⲛ ⲡⲗⲟⲅⲟⲥ ⲉⲧⲥⲏϩ ⲛⲁϫⲟⲟⲥ ⲛⲁⲛ ⲛ̄ⲧⲉⲓ̈ϩⲉ ϫⲉⲥⲉⲥϩⲟⲩⲟⲣⲧ̄ ⲛ̄ϭⲓⲛⲉⲧⲣⲓⲕⲉ ⲙ̄ⲙⲟⲟⲩ ⲉⲃⲟⲗ ⲛ̄ⲛⲉⲕⲉⲛⲧⲟⲗⲏ · ⲁⲩⲱ ⲟⲛ ϫⲉⲁⲕⲥⲉϣϥ̄ⲟⲩⲟⲛ ⲛⲓⲙ ⲉⲧⲥⲁϩⲏⲩ ⲉⲃⲟⲗ ⲛ̄ⲛⲉⲕⲇⲓⲕⲁⲓⲱⲙⲁ · ϫⲉⲟⲩϫⲓ ⲛϭⲟⲛⲥ̄ ⲡⲉ ⲡⲉⲩⲙⲉⲉⲩⲉ · ⲁⲩⲱ ⲟⲛ ϫⲉⲡⲟⲩϫⲁⲓⳝ ⲟⲩⲏⲩ ⲛ̄ⲛ̄ⲣⲉϥⲣ̄ⲛⲟⲃⲉ. ϫⲉⲙ̄ⲡⲟⲩϣⲓⲛⲉ ⲛ̄ⲥⲁⲛⲉⲕⲇⲓⲕⲁⲓⲱⲙⲁ :
</chapter>
<chapter n="04">
<p n="01">
ⲉⲧⲃⲉⲡⲁⲓ̈ ϭⲉ ⲛⲉⲥⲛⲏⲩ ⲛⲁⲛⲟⲩⲥ ⲛⲁⲛ ⲉⲧⲣⲉⲛϫⲡⲟ ⲛⲁⲛ ⲛ̄ⲑⲟⲧⲉ ⲙ̄ⲡϫⲟⲉⲓⲥ. ⲁⲩⲱ ⲛ̄ⲧⲛ̄ⲥⲁϩⲱⲛ ⲉⲃⲟⲗ ⲛ̄ⲛⲉⲧⲉⲣⲉⲡⲛⲟⲩⲧⲉ ⲙⲟⲥⲧⲉ ⲙ̄ⲙⲟⲟⲩ. ϫⲉⲕⲁⲥ ⲉⲛⲉϩⲉ ⲉⲩⲛⲁ ϩⲙ̄ⲡⲉϩⲟⲟⲩ ⲙ̄ⲡⲉⲛϭⲙ̄ⲡϣⲓⲛⲉ · ϫⲉⲛ̄ⲧⲛ̄ⲥⲟⲟⲩⲛ ⲁⲛ ϫⲉⲉⲛⲉⲧⲱⲙⲧ̄ ⲉⲡⲛⲟⲩⲧⲉ ⲁⲩⲱ ⲡⲉⲛϫⲟⲉⲓⲥ ⲓ̄ⲥ̄ ⲛ̄ⲁϣ ⲛ̄ϩⲉ ·
</p>
<p n="02">
ⲡϩⲱⲃ ⲅⲁⲣ ⲙⲟⲕϩ̄ ⲉⲙⲁⲧⲉ ⲉⲁⲡⲁⲛⲧⲁ ⲉⲡⲛⲟⲩⲧⲉ · ⲕⲁⲓ ⲅⲁⲣ ⲟⲩⲣⲱⲙⲉ ⲁⲛ ⲛ̄ⲧⲉⲛϩⲉ, ⲡⲉⲧⲛ̄ⲛⲁⲧⲱⲙⲧ̄ ⲉⲣⲟϥ · ⲁⲗⲗⲁ ⲟⲩϫⲟⲉⲓⲥ ⲡⲉ ⲁⲩⲱ ⲡⲛⲟⲩⲧⲉ ⲡⲉ ⲉϥⲥⲟⲟⲩⲛ ⲉⲛⲉⲧⲛ̄ⲉⲓⲣⲉ ⲙ̄ⲙⲟⲟⲩ, ϩⲙ̄ⲡⲕⲁⲕⲉ ·
</p>
<p n="03">
ϥϫⲱ ⲅⲁⲣ ⲙ̄ⲙⲟⲥ ϫⲉⲙⲏ ⲟⲩⲛ̄ⲟⲩⲁ ⲛⲁϣϩⲟⲡϥ̄ ϩⲛ̄ⲟⲩⲙⲁ ⲛ̄ϩⲱⲡ. ⲛ̄ⲧⲁⲧⲙ̄ⲛⲁⲩ ⲉⲣⲟϥ ⲁⲛⲟⲕ · ⲙⲏ ⲛ̄ϯⲙⲟⲩϩ ⲁⲛ ⲛ̄ⲧⲡⲉ ⲙⲛ̄ⲡⲕⲁϩ ⲡⲉϫⲉⲡϫⲟⲉⲓⲥ · ⲧⲉϩⲓⲏ ⲅⲁⲣ ⲙ̄ⲡⲱⲛϩ̄ ⲡⲉ ⲣⲁⲕⲧⲛ̄ ⲉⲃⲟⲗ ⲙ̄ⲡ̄ⲡⲉⲑⲟⲟⲩ · ⲁⲩⲱ ⲧⲁⲣⲭⲏ ⲛ̄ⲧⲥⲟⲫⲓⲁ · ⲧⲉ ⲑⲟⲧⲉ ⲙ̄ⲡϫⲟⲉⲓⲥ :
</p>
<p n="04">
ⲙ̄ⲡⲱⲣ ϭⲉ ⲧⲉⲛⲟⲩ ⲉⲧⲣⲉⲛϫⲡⲟ ⲛⲁⲛ ⲛ̄ⲡⲟⲩⲙⲛ̄ⲧⲁⲧϩⲟⲧⲉ ⲛ̄ⲧⲛ̄ⲣ̄ⲛⲟⲃⲉ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲛⲟⲩⲧⲉ. ϫⲉⲕⲁⲥ ⲉⲛⲛⲉⲛⲣ̄ϩⲧⲏⲛ ϩⲛ̄ⲧⲉⲛϩⲁⲏ · ⲁⲗⲗⲁ ⲙⲁⲣⲛ̄ϯⲡⲉⲛϩⲏⲧ ⲉⲧⲉⲥⲃⲱ, ⲛ̄ⲧⲛ̄ⲣⲓⲕⲉ ⲛ̄ⲛⲉⲛⲙⲁⲁϫⲉ ⲉⲛϣⲁϫⲉ ⲛ̄ⲧⲁⲓⲥⲑⲏⲥⲓⲥ · ϫⲉⲕⲁⲥ ⲉⲛⲉⲉⲓⲙⲉ ϫⲉⲉⲛⲧⲱⲛ. ⲙⲏⲡⲟⲧⲉ ⲧⲛ̄ⲙⲟⲟⲩⲧ. ⲉⲛϫⲱ ⲙⲙⲟⲥ ϫⲉⲧⲛ̄ⲟⲛϩ̄ · ⲙⲏⲡⲟⲧⲉ ⲧⲛ̄ⲟ ⲛ̄ⲕⲁⲕⲉ. ⲉⲛϫⲱ ⲙ̄ⲙⲟⲥ ϫⲉⲁⲛⲟⲛ ϩⲉⲛⲟⲩⲟⲉⲓⲛ ·
</p>
<p n="05">
ⲧⲁⲓ̈ ⲅⲁⲣ ⲧⲉ ⲑⲉ ⲉⲛⲧⲁⲛ̄ⲥⲁⲃⲉⲉⲩ ϫⲟⲟⲥ ϫⲉⲙⲛ̄ϭⲉϭⲱⲛⲧ̄ ⲛ̄ⲑⲉ ⲙ̄ⲡⲁⲓ̈ · ⲉⲟⲩⲛ̄ⲟⲩⲣⲱⲙⲉ ϩⲛ̄ϩⲉⲛⲛⲟⲃⲉ. ⲉⲙⲡⲉϥϩⲏⲧ ϭⲛ̄ⲁⲣⲓⲕⲉ ⲉⲣⲟϥ ⲁⲛ · ϫⲉⲕⲁⲥ ⲉϥⲉⲕⲱ ⲛ̄ⲥⲱϥ ⲛ̄ⲛⲉϥⲛⲟⲃⲉ ⲙⲛ̄ⲛⲉϥⲙⲛ̄ⲧϣⲁϥⲧⲉ ·
</p>
<p n="06">
ϩⲟⲧⲁⲛ ⲇⲉ ⲉⲛⲉϣⲁⲛϩⲁⲣⲉϩ ⲉⲛⲉⲛⲧⲟⲗⲏ ⲙ̄ⲡϫⲟⲉⲓⲥ ⲓ̄ⲥ̄. ⲁⲩⲱ ⲛ̄ⲧⲛ̄ⲥⲱⲧⲙ̄ ⲉⲛⲉϥϣⲁϫⲉ. ⲧⲉⲛϩⲓⲏ ⲛⲁⲥⲟⲟⲩⲧⲛ̄ ⲡⲉ · ⲁⲩⲱ ⲛ̄ⲧⲛ̄ⲛⲁϫⲓϫⲣⲟⲡ ⲁⲛ ·
</p>
<p n="07">
ⲕⲁⲓ ⲅⲁⲣ ⲁⲩⲧⲁⲙⲟⲛ ⲉⲡⲁⲓ̈ ϩⲓⲧⲙ̄ⲡⲉⲯⲁⲗⲙⲱⲇⲟⲥ ⲉϥϫⲱ ⲙ̄ⲙⲟⲥ ϫⲉϩⲛ̄ⲟⲩ ⲉⲣⲉⲟⲩϣⲏⲣⲉ ϣⲏⲙ ⲛⲁⲥⲟⲟⲩⲧⲛ̄ ⲛ̄ⲧⲉϥϩⲓⲏ. ⲡⲉϫⲁϥ ϫⲉϩⲙ̄ⲡⲧⲣⲉϥϩⲁⲣⲉϩ ⲉⲛⲉⲕϣⲁϫⲉ · ⲟⲩⲕⲟⲩⲛ ⲟⲩⲟⲓ̈ ⲛⲁⲛ ⲉⲛϣⲁⲛⲟⲃϣⲛ̄ ⲉⲛϣⲁϫⲉ ⲛ̄ⲛⲉⲛⲉⲓⲟⲧⲉ. ⲉⲧⲟⲩϩⲱⲛ ⲙ̄ⲙⲟⲟⲩ ⲉⲧⲟⲟⲧⲛ̄ :
</chapter>
<chapter n="05">
<p n="01">
ⲡⲗⲏⲛ ϯⲛⲁϫⲟⲟⲥ ⲛ̄ⲧⲉⲓ̈ϩⲉ ϩⲛ̄ⲟⲩⲛ̄ⲟϭ ⲛ̄ⲗⲩⲡⲏ ⲙⲛ̄ⲟⲩⲙ̄ⲕⲁϩ ⲛ̄ϩⲏⲧ ϫⲉⲉⲥⲧⲱⲛ ⲧⲉⲛⲙⲛ̄ⲧⲣⲙ̄ϩⲉ ⲉⲧϣⲟⲟⲡ ϩⲙ̄ⲡⲉⲛⲙⲁ ⲙ̄ⲙⲏⲛⲉ ⲙⲛ̄ⲧⲡⲁⲣⲣⲏⲥⲓⲁ ⲉⲧⲉⲙⲛ̄ⲕⲣⲟϥ ⲛ̄ϩⲏⲧⲥ̄ · ⲉⲛⲥⲟⲟⲩⲛ ⲁⲛ ⲛ̄ⲕⲣⲟϥ ⲟⲩⲧⲉ ϫⲓⲟⲩⲉ ·
</p>
<p n="02">
ⲉⲧⲃⲉⲡⲁⲓ̈ ⲟⲩⲟⲓ̈ ⲛ̄ⲛⲉⲧϫⲓⲟⲩⲉ ϩⲛ̄ⲗⲁⲁⲩ ⲛ̄ϩⲛⲟ ϩⲛ̄ⲗⲁⲁⲩ ⲙ̄ⲙⲁ · ⲁⲩⲱ ⲉⲧϫⲓ ⲉⲧϯ ϩⲛ̄ⲟⲩⲕⲣⲟϥ ⲙⲛ̄ⲟⲩⲙⲛ̄ⲧⲥⲁⲛⲕⲟⲧⲥ̄, ⲉⲙⲡⲟⲩϫⲟⲟⲥ ⲛ̄ϣⲟⲣⲡ̄ · ⲁⲩⲱ ⲥⲉⲥϩⲟⲩⲟⲣⲧ̄ ⲛ̄ϭⲓⲛⲉⲧⲉⲓⲣⲉ ⲛ̄ⲛⲁⲓ̈ ⲙⲛ̄ⲛⲓⲕⲟⲟⲩⲉ, ϫⲉⲙ̄ⲡⲟⲩϣⲓⲡⲉ, ⲟⲩⲧⲉ ⲙ̄ⲡⲟⲩⲣ̄ϩⲟⲧⲉ ϩⲏⲧⲟⲩ ⲛ̄ⲛ̄ⲥⲁϩⲟⲩ ⲉⲛⲧⲁⲡⲉⲛⲉⲓⲱⲧ ϫⲟⲟⲩ ⲉⲧⲃⲉⲛⲉⲓ̈ϩⲃⲏⲩⲉ ⲛ̄ⲧⲉⲓ̈ϩⲉ · 
</p>
<p n="03">
ⲉⲧⲃⲉⲡⲁⲓ̈ ⲡⲉⲙⲕⲁϩ ⲛ̄ϩⲏⲧ ⲧⲏⲣϥ̄ ⲛ̄ⲛⲉⲛⲉⲓⲟⲧⲉ ⲙⲛ̄ⲛⲉⲧⲟⲩⲁⲁⲃ ⲧⲏⲣⲟⲩ ⲙⲛ̄ⲡⲉⲛϫⲟⲓ̈ⲥ ⲓ̄ⲥ̄ ⲉϥⲉⲉⲓ ⲉϩⲣⲁⲓ̈ ⲉϫⲱⲟⲩ, ⲁⲩⲱ ⲉϫⲛ̄ⲧⲥⲟⲟⲩϩⲉ ⲛ̄ϫⲱⲟⲩ · 
</p>
<p n="04">
ⲉⲃⲟⲗ ϫⲉⲁⲩϯⲥⲃⲱ ⲛⲁⲛ ⲁⲩⲱ ⲁⲩⲧⲁⲙⲟⲛ ⲉⲩϫⲱ ⲙ̄ⲙⲟⲥ ϫⲉⲁⲧⲉⲩϣⲏ ⲡⲣⲟⲕⲟⲡⲧⲉ · ⲁⲡⲉϩⲟⲟⲩ ϩⲱⲛ ⲉϩⲟⲩⲛ · ⲙⲁⲣⲛ̄ⲕⲱ ϭⲉ ⲛ̄ⲥⲱⲛ ⲛ̄ⲛⲉϩⲃⲏⲩⲉ ⲙ̄ⲡⲕⲁⲕⲉ · ⲛ̄ⲧⲛ̄ϯ ⲇⲉ ϩⲓⲱⲱⲛ ⲛ̄ⲛ̄ϩⲟⲡⲗⲟⲛ ⲙ̄ⲡⲟⲩⲟⲉⲓⲛ · ⲉⲧⲉⲛⲁⲓ̈ ⲛⲉ ⲛⲉϩⲃⲏⲟⲩⲉ, ⲉⲧⲛⲁⲛⲟⲩⲟⲩ, ⲁⲩⲱ ⲛ̄ⲇⲓⲕⲁⲓⲟⲥⲩⲛⲏ · ⲉⲙⲡⲁⲧⲉⲡⲉϩⲟⲟⲩ ⲛ̄ⲧⲉⲛϩⲁⲏ ⲉⲧⲙ̄ⲙⲁⲩ ⲉⲓ ⲉϫⲱⲛ ϩⲛ̄ⲟⲩϣⲥⲛⲉ ⲛ̄ⲑⲉ ⲛ̄ⲟⲩⲡⲁϣϥ̄ ⲛ̄ⲧⲛ̄ⲧⲙ̄ⲣ̄ⲃⲟⲗ ·
</p>
<p n="05">
ⲉⲙⲛ̄ⲡⲉⲧⲛⲁⲥⲱⲧⲙ̄ ⲉⲣⲟⲛ. ⲟⲩⲧⲉ ⲉⲙⲛ̄ⲡⲉⲧⲛⲁϥⲱⲧⲉ ⲛ̄ⲧⲉⲛⲣⲙ̄ⲉⲓⲏ ⲉⲃⲟⲗ ϩⲓⲛⲉⲛⲃⲁⲗ · ⲉⲃⲟⲗ ϫⲉⲙ̄ⲡⲛ̄ⲥⲱⲧⲙ̄ ⲕⲁⲗⲱⲥ · ⲟⲩⲧⲉ ⲙ̄ⲡⲛ̄ϯϩⲧⲏⲛ ⲉⲩϩⲱⲛ ⲉⲧⲟⲟⲧⲛ̄ ϫⲉⲁⲗⲱⲧⲛ̄ ϩⲛ̄ⲛⲉⲧⲛ̄ⲡⲟⲛⲏⲣⲓⲁ · ϫⲓⲥⲃⲱ ⲉⲣ̄ⲡⲡⲉⲧⲛⲁⲛⲟⲩϥ · ⲛ̄ⲧⲟⲟⲩ ⲇⲉ ⲡⲉϫⲁϥ ⲁⲩⲣ̄ⲁⲧⲥⲱⲧⲙ̄ · ⲁⲩⲱ ⲁⲩϯⲛⲟⲩϭⲥ̄ ⲙ̄ⲡⲉⲡ̄ⲛ̄ⲁ̄ ⲉⲣⲟⲩⲁⲁⲃ · ⲁⲩⲱ ⲁⲡϫⲟⲉⲓⲥ ⲕⲧⲟϥ ⲛⲁⲩ ⲉⲩⲙⲛ̄ⲧϫⲁϫⲉ ·
</p>
<p n="06">
ⲧⲁⲓ̈ ⲅⲁⲣ ⲧⲉ ⲑⲉ ⲉⲛⲧⲁⲛⲉⲧⲛⲟⲓ̈ ϫⲟⲟⲥ ⲛ̄ⲧⲉⲣⲟⲩⲛⲁⲩ ⲉⲣⲟⲛ ⲉⲛⲧⲛ̄ⲙⲟⲩϣⲧ̄ ⲙ̄ⲙⲟⲛ ⲁⲛ, ⲟⲩⲧⲉ ⲉⲛⲧⲛ̄ⲇⲓⲁⲕⲣⲓⲛⲉ ⲙ̄ⲙⲟⲛ ⲁⲛ ϫⲉⲉⲛⲉⲡⲉⲭ̄ⲥ̄ ⲓ̄ⲥ̄ ⲛ̄ϩⲏⲧⲛ̄ · ⲡⲉϫⲁⲩ ϫⲉⲟⲩⲛ̄ⲟⲩⲙⲏⲏϣⲉ ⲉⲩϩⲟⲥⲉ ϩⲛ̄ⲧⲡⲟⲗⲓⲧⲓⲁ · ⲉⲁⲧⲉⲩⲙⲛ̄ⲧⲁⲧⲇⲓⲁⲕⲣⲓⲛⲉ ϩⲟⲧⲃⲟⲩ ⲙ̄ⲙⲓⲛ ⲙ̄ⲙⲟⲟⲩ ·
</p>
<p n="07">
ϣⲁⲩϫⲟⲟⲥ ⲇⲉ ⲟⲛ ϫⲉⲉⲛϣⲁⲛϯϩⲧⲏⲛ ⲉⲃⲟⲗ ϩⲛ̄ⲛⲉⲅⲣⲁⲫⲏ. ⲧⲛ̄ⲛⲁⲉⲓⲙⲉ ϩⲛ̄ⲟⲩⲱⲣϫ̄ ϫⲉⲛⲉⲧⲟ ⲛ̄ⲁⲧⲥⲱⲧⲙ̄ ⲕⲁⲧⲁⲟⲩⲟⲉⲓϣ · ⲙⲉⲣⲉⲗⲁⲁⲩ ⲛ̄ϩⲱⲃ ⲉϥⲥⲟⲩⲧⲱⲛ ϣⲱⲡⲉ ⲛⲁⲩ ⲛ̄ⲛⲁϩⲣⲙ̄ⲡⲛⲟⲩⲧⲉ · ⲁⲗⲗⲁ ⲉϣⲁⲩϩⲩⲡⲟⲙⲓⲛⲉ ⲉϩⲉⲛⲉⲃⲁⲧⲉ ⲉⲩϣⲟⲩⲉⲓⲧ ϩⲙ̄ⲡⲕⲉⲓ̈ⲕⲟⲥⲙⲟⲥ ·
</p>
<p n="08">
ⲡⲁⲗⲓⲛ ⲟⲛ ϣⲁⲩϫⲟⲟⲥ ϫⲉⲉⲓⲥϩⲏⲏⲧⲉ ⲁⲛⲛⲁⲩ ⲉⲃⲟⲗ ϩⲛ̄ⲛⲉⲅⲣⲁⲫⲏ ⲉⲧⲟⲩⲁⲁⲃ ϫⲉⲛⲉⲧⲟⲩⲏϩ ⲛ̄ⲥⲁⲡⲟⲩⲱϣ ⲙ̄ⲡⲛⲟⲩⲧⲉ. ⲛ̄ⲧⲟⲟⲩ ⲛⲉⲧⲛⲁⲕⲗⲏⲣⲟⲛⲟⲙⲉⲓ ⲛ̄ⲛⲉϥⲁⲅⲁⲑⲟⲛ · ⲛⲉⲧⲙⲟⲟϣⲉ ⲇⲉ ϩⲙ̄ⲡⲟⲩⲱϣ ⲉⲑⲟⲟⲩ ⲙ̄ⲡⲉⲩϩⲏⲧ. ⲉⲩⲥⲃ̄ⲧⲱⲧ ⲉⲩⲟⲣⲅⲏ · ⲛ̄ⲑⲉ ⲉⲧⲥⲏϩ ϫⲉⲡⲉⲩϥⲛ̄ⲧ ⲛⲁⲙⲟⲩ ⲁⲛ ⲁⲩⲱ ⲡⲉⲩⲕⲱϩⲧ̄ ⲛⲁϫⲉⲛⲁ ⲁⲛ. ⲛ̄ⲥⲉϣⲱⲡⲉ ⲉⲣⲉⲥⲁⲣⲝ̄ ⲛⲓⲙ ⲛⲁⲩ ⲉⲣⲟⲟⲩ :
</chapter>
<chapter n="06">
<p n="01">
ⲉⲧⲃⲉⲡⲁⲓ̈ ⲟⲩⲟⲓ̈ ⲛⲁⲛ · ⲉⲥⲉϯⲥⲃⲱ ⲛⲁⲛ ⲛ̄ϭⲓⲧⲉⲛⲙⲛ̄ⲧⲁⲧⲥⲱⲧⲙ̄ · ⲁⲩⲱ ⲉⲥⲉϫⲡⲓⲟⲛ ⲛ̄ϭⲓⲧⲉⲛⲕⲁⲕⲓⲁ. ⲉⲓⲙⲉ ⲁⲩⲱ ⲛ̄ⲧⲛ̄ⲛⲁⲩ ϫⲉϥⲥⲁϣⲉ ⲛⲁⲛ ⲉⲧⲣⲉⲛⲕⲱ ⲛ̄ⲥⲱⲛ ⲛ̄ⲛ̄ⲇⲓⲕⲁⲓⲱⲙⲁ ⲙ̄ⲡⲛⲟⲩⲧⲉ · ⲙⲛ̄ⲛ̄ⲉⲛⲧⲟⲗⲏ ⲛ̄ⲛⲉⲛⲉⲓⲟⲧⲉ :
</p>
<p n="02">
ⲙ̄ⲡⲱⲣ ϭⲉ ⲟⲛ ⲉⲧⲣⲉⲩϫⲟⲟⲥ ⲛⲁⲛ ϩⲛ̄ⲟⲩϭⲱⲛⲧ̄ ϫⲉϫⲟ ⲛ̄ϩⲉⲛⲥⲟⲩⲟ. ⲛ̄ⲧⲉⲧⲛ̄ⲱϩⲥ ⲛ̄ϩⲉⲛϣⲟⲛⲧⲉ · ⲡⲉⲓ̈ⲛⲟϭ ⲛ̄ⲥⲁϩⲟⲩ ⲉⲧⲃⲉⲧⲉⲛⲙⲛ̄ⲧⲁⲧⲥⲃⲱ ⲙⲛ̄ⲧⲉⲛⲙⲛ̄ⲧⲁⲧⲥⲱⲧⲙ̄ · ⲉⲧⲃⲉϫⲉⲁⲛⲕⲱ ⲛ̄ⲥⲱⲛ ⲛ̄ⲧⲡⲏⲅⲏ ⲛ̄ⲧⲥⲟⲫⲓⲁ · ⲁⲩⲱ ⲁⲡⲉⲛϩⲏⲧ ⲛ̄ⲁⲧⲥⲱⲃ ⲣ̄ⲕⲁⲕⲉ ⲉⲣⲟⲛ · ϩⲱⲥⲧⲉ ⲉⲧⲙ̄ⲧⲣⲉⲛⲣ̄ⲡⲙⲉⲉⲩⲉ ⲛ̄ⲧⲉⲛϩⲁⲏ · ⲙⲛ̄ⲡⲛⲁⲩ ⲉⲧⲛ̄ⲛⲁϯ ⲙ̄ⲡⲉⲛⲡ̄ⲛ̄ⲁ̄ ⲉⲛϭⲓϫ ⲙ̄ⲡⲛⲟⲩⲧⲉ ·
</p>
<p n="03">
ⲛⲓⲙ ϭⲉ ⲡⲉ ⲡⲥⲟⲫⲟⲥ ⲛϥ̄ⲉⲓⲙⲉ ⲉⲛⲁⲓ̈ · ⲁⲩⲱ ⲡⲣⲙ̄ⲛ̄ϩⲏⲧ ⲛϥ̄ⲥⲟⲩⲱⲛⲟⲩ ϫⲉⲥⲉⲥⲟⲩⲧⲱⲛ ⲛ̄ϭⲓⲛⲉϩⲓⲟⲟⲩⲉ ⲙ̄ⲡϫⲟⲉⲓⲥ · ⲛ̄ⲇⲓⲕⲁⲓⲟⲥ ⲙⲉⲛ ⲥⲉⲛⲁⲙⲟⲟϣⲉ ⲛ̄ϩⲏⲧⲟⲩ · ⲛ̄ⲁⲥⲉⲃⲏⲥ ⲇⲉ. ⲥⲉⲛⲁⲣ̄ϭⲱⲃ ⲛ̄ϩⲏⲧⲟⲩ :
</book>
<book n="27" title="To the Brethren on Maintaining Unity">
ⲃⲏⲥⲁ ⲡⲉⲓⲉⲗⲁⲭⲓⲥⲧⲟⲥ ⲡⲉⲧⲥϩⲁⲓ̈ ⲛ̄ⲛⲉϥⲙⲉⲣⲁⲧⲉ ⲛ̄ⲥⲛⲏⲩ ϩⲙ̄ⲡϫⲟⲉⲓⲥ ·
</chapter>
<chapter n="01">
<p n="01">
ⲉⲓ̈ϣⲁⲛϫⲟⲟⲥ ϫⲉⲭⲁⲓⲣⲉ. ⲧⲉⲛⲟⲩ ⲣⲱ ⲉϥⲧⲱⲛ ⲡⲣⲁϣⲉ ϫⲉⲁⲡⲥⲟⲗⲥⲗ̄ ϩⲱⲡ ⲉⲛⲃⲁⲗ ⲛ̄ⲛⲉⲧⲟⲩⲉϣⲡⲉⲩⲟⲩϫⲁⲓ̈ · ⲁⲩⲱ ⲉⲧⲙⲟⲕϩ̄ ⲛ̄ϩⲏⲧ ⲉϫⲙ̄ⲡⲉⲛⲧⲁⲕⲟ · ⲉⲃⲟⲗ ϫⲉⲟⲩⲛ̄ϩⲟⲉⲓⲛⲉ ⲛ̄ϩⲏⲧⲛ̄ ⲁⲩϣⲱⲡⲉ ⲉⲩⲧⲛ̄ⲧⲱⲛ ⲉⲡⲁⲥⲉⲃⲏⲥ ⲉⲧⲉⲙⲛ̄ⲧϥ̄ ⲣⲁϣⲉ ⲙ̄ⲙⲁⲩ · ⲁⲩⲱ ⲛ̄ⲑⲉ ⲙ̄ⲡⲗⲁⲟⲥ ⲉⲧⲉⲙⲛ̄ⲥⲟⲟⲩⲛ ⲛ̄ϩⲏⲧϥ̄ · ⲉⲃⲟⲗ ϫⲉⲁⲩⲟⲩⲁϩⲟⲩ ⲛ̄ⲥⲁⲡⲇⲓⲁⲃⲟⲗⲟⲥ ⲡⲉⲛⲧⲁϥⲧⲁⲕⲟ ⲛ̄ⲧⲟⲓⲕⲟⲩⲙⲉⲛⲏ ϩⲛ̄ⲛⲉϥⲛⲟⲃⲉ · ⲛ̄ⲑⲉ ⲉⲛⲧⲁϥϫⲟⲟⲥ ϫⲉⲁϩⲟⲉⲓⲛⲉ ⲅⲁⲣ ϫⲓⲛⲧⲉⲛⲟⲩ, ⲟⲩⲁϩⲟⲩ ϩⲓⲡⲁϩⲟⲩ ⲙ̄ⲡⲥⲁⲧⲁⲛⲁⲥ ·
</p>
<p n="02">
ⲁⲩⲱ ⲁⲩⲕⲱ ⲛ̄ⲥⲱⲟⲩ ⲙ̄ⲡⲛⲟⲙⲟⲥ ⲙ̄ⲡⲛⲟⲩⲧⲉ · ⲁⲩⲟⲩⲁϩⲟⲩ ⲛ̄ⲥⲁⲡⲉⲩϩⲏⲧ ⲛ̄ⲕⲁⲕⲉ ⲉⲧⲟ ⲛ̄ϩⲃⲁ ⲙⲛ̄ⲡⲉⲩⲥⲟⲟⲩⲛ ⲛ̄ⲛⲟⲩϫ ⲉⲧⲟ ⲛ̄ⲕⲙⲏⲙⲉ · ⲙⲛ̄ⲧⲉⲩⲙⲛ̄ⲧⲥⲁⲃⲉ ⲛⲁⲩ ⲙⲁⲩⲁⲁⲩ ⲧⲁⲓ̈ ⲉⲛⲧⲁⲛⲉⲧⲛⲟⲓ̈ ϣⲟⲗⲥ̄ ⲉⲃⲟⲗ ·
</p>
<p n="03">
ⲉⲁⲩϫⲟⲟⲥ ϫⲉⲟⲩⲟⲓ̈ ⲛ̄ⲛⲉⲧⲟ ⲛ̄ⲥⲁⲃⲉ ⲛⲁⲩ ⲙⲁ<ⲩ>ⲁⲁⲩ. ⲁⲩⲱ ⲛ̄ⲣⲙ̄ⲛ̄ϩⲏⲧ ⲙ̄ⲡⲉⲩⲙ̄ⲧⲟ ⲉⲃⲟⲗ · ⲟⲩⲟⲓ̈ ⲛ̄ⲛⲉⲧⲱⲡ ⲙ̄ⲡⲕⲁⲕⲉ. ⲛ̄ⲟⲩⲟⲉⲓⲛ · ⲁⲩⲱ ⲡⲟⲩⲟⲉⲓⲛ ⲛ̄ⲕⲁⲕⲉ · ⲛⲉⲧϫⲱ ⲙ̄ⲙⲟⲥ ϫⲉⲡⲉⲧⲥⲁϣⲉ ϩⲟⲗϭ̄ · ⲁⲩⲱ ⲡⲉⲧϩⲟⲗϭ̄ ⲥⲁϣⲉ · 
</p>
<p n="04">
ⲡⲁⲡⲟⲥⲧⲟⲗⲟⲥ ⲇⲉ ⲟⲛ ϫⲱ ⲙ̄ⲙⲟⲥ ϫⲉⲁⲡⲉⲩϩⲏⲧ ⲛ̄ⲁⲧⲥⲃⲱ ⲣ̄ⲕⲁⲕⲉ ⲉⲣⲟⲟⲩ ⲉⲩϫⲱ ⲙ̄ⲙⲟⲥ ϫⲉⲁⲛⲟⲛ ϩⲉⲛⲥⲁⲃⲉ. ⲁⲩⲣ̄ⲥⲟϭ, ⲉⲛⲥⲉⲛⲟⲓ̈ ⲁⲛ ⲛ̄ⲛⲉⲧⲟⲩϫⲱ ⲙ̄ⲙⲟⲟⲩ · ⲟⲩⲇⲉ ϫⲉⲉⲩⲧⲁϫⲣⲏⲩ ⲉϫⲛ̄ⲟⲩ ·
</p>
<p n="05">
ⲉϥⲟⲩⲱⲛϩ̄ ⲇⲉ ⲟⲛ ⲉⲃⲟⲗ ⲙ̄ⲡⲥⲱϣ · ⲙⲛ̄ⲧⲙⲛ̄ⲧϭⲁⲓ̈ⲉ ⲛ̄ⲛⲁⲓ̈ ⲛ̄ⲧⲉⲓ̈ⲙⲓⲛⲉ ⲙⲛ̄ⲧⲉⲩⲙⲛ̄ⲧⲣⲉϥⲕⲁϩⲧⲏⲩ ⲉⲣⲟⲟⲩ ⲙⲁⲩⲁⲁⲩ · ϣⲁϥϫⲟⲟⲥ ϫⲉⲉⲃⲟⲗ ϫⲉⲙ̄ⲡⲟⲩⲇⲟⲕⲓⲙⲁⲍⲉ ⲙ̄ⲡⲛⲟ<ⲩ>ⲧⲉ ⲉⲕⲁⲁϥ ⲛⲁⲩ ϩⲛ̄ⲟⲩⲥⲟⲟⲩⲛ. ⲁⲡⲛⲟⲩⲧⲉ ⲧⲁⲁⲩ ⲉϩⲣⲁⲓ̈ ⲉⲩϩⲏⲧ ⲛ̄ϫⲟⲟⲩⲧ. ⲉⲉⲓⲣⲉ ⲛ̄ⲛⲉⲧⲉⲙⲉϣϣⲉ · ⲉⲩϫⲏⲕ ⲉⲃⲟⲗ ⲛ̄ϫⲓ ⲛϭⲟⲛⲥ̄ ⲛⲓⲙ · ϩⲓⲕⲁⲕⲓⲁ · ϩⲓⲡⲟⲛⲏⲣⲓⲁ · ϩⲓⲙⲁⲓ̈ⲧⲟ ⲛ̄ϩⲟⲩⲟ · ⲉⲩⲙⲉϩ ⲛ̄ⲗⲁ · ϩⲓϩⲱⲧⲃ̄ · ϩⲓϯⲧⲱⲛ · ϩⲓⲕⲣⲟϥ · ϩⲓϩⲏⲧ ⲉϥϩⲟⲟⲩ. ⲛ̄ⲣⲉϥⲕⲁⲥⲕⲥ̄ · ⲛ̄ⲣⲉϥⲕⲁⲧⲁⲗⲁⲗⲉⲓ · ⲙ̄ⲙⲁⲥⲧ̄ⲛ̄ⲟⲩⲧⲉ · ⲛ̄ⲣⲉϥⲥⲱϣ · ⲛ̄ϫⲁⲥⲓϩⲏⲧ · ⲛ̄ⲃⲁⲃⲉⲣⲱⲙⲉ · ⲛ̄ⲣⲉϥⲕⲱⲧⲉ ⲛ̄ⲥⲁⲡⲡⲉⲑⲟⲟⲩ · ⲉⲛⲥⲉⲥⲱⲧⲙ̄ ⲁⲛ ⲛ̄ⲥⲁⲛⲉⲩⲉⲓⲟⲧⲉ · ⲛ̄ⲁⲑⲏⲧ · ⲛ̄ⲁⲧⲛⲁϩⲧⲉ · ⲛ̄ⲟⲩⲁϩⲓϩⲏⲧ ⲛ̄ⲁⲧⲛⲁ · ⲛⲁⲓ̈ ⲉⲧⲥⲟⲟⲩⲛ ⲙ̄ⲡⲇⲓⲕⲁⲓⲱⲙⲁ ⲙ̄ⲡⲛⲟⲩⲧⲉ · ϫⲉⲛⲉⲧⲉⲓⲣⲉ ⲛ̄ⲛⲁⲓ̈ · ⲥⲉⲙ̄ⲡϣⲁ ⲙ̄ⲡ<ⲙ>ⲟⲩ · ⲟⲩ ⲙⲟⲛⲟⲛ ⲥⲉⲉⲓⲣⲉ ⲙ̄ⲙⲟⲟⲩ. ⲁⲗⲗⲁ ⲥⲉⲥⲩⲛⲉⲩⲇⲟⲕⲉⲓ ⲟⲛ ⲙⲛ̄ⲛⲉⲧⲉⲓⲣⲉ ⲙ̄ⲙⲟⲟⲩ :
</p>
<p n="06">
ϩⲙ̄ⲡⲁⲓ̈ ⲇⲉ ⲟⲛ ⲛ̄ⲧⲁⲩϫⲟⲟⲥ ϫⲉϩⲉⲛⲕⲁⲕⲉ ⲇⲉ ⲛⲉ ⲛⲉϩⲓⲟⲟⲩⲉ ⲛ̄ⲛ̄ⲁⲥⲉⲃⲏⲥ · ⲁⲩⲱ ⲛ̄ⲥⲉⲥⲟⲟⲩⲛ ⲁⲛ ϫⲉⲉⲩϫⲓϫⲣⲟⲡ ⲛ̄ⲁϣ ⲛϩⲉ · ⲁⲩⲱ ϫⲉⲡⲙⲟⲩ ⲛⲁⲧⲱⲙⲧ̄ ⲉⲛⲁⲧⲥⲃⲱ · ⲛⲁⲥⲉⲃⲏⲥ ⲇⲉ ⲛⲁⲙⲟⲩ ϩⲛ̄ϩⲉⲛⲛⲟⲃⲉ · ⲛⲁⲕⲁⲑⲁⲣⲥⲓⲁ ⲛⲁⲧⲱⲗⲙ̄ ⲉⲩⲣⲱⲙⲉ ⲛ̄ⲗⲟⲓⲙⲟⲥ ϩⲛ̄ⲟⲩϩⲟⲟⲩ ⲉϥϩⲟⲟⲩ ⲙⲛ̄ⲟⲩϩⲟⲟⲩ ⲛ̄ⲑⲗⲓⲯⲓⲥ ϣⲁⲛⲧϥ̄ⲱϫⲛ̄ :
</chapter>
<chapter n="02">
<p n="01">
ⲛⲁⲙⲉ ⲕⲁⲧⲁⲡϣⲁϫⲉ ⲙ̄ⲡⲁⲡⲟⲥⲧⲟⲗⲟⲥ ϫⲉϯⲣ̄ϣⲡⲏⲣⲉ ϫⲉⲛ̄ⲧⲉⲓ̈ϩⲉ ϩⲛ̄ⲟⲩϭⲉⲡⲏ ⲧⲉⲧⲛ̄ⲡⲱⲱⲛⲉ ⲛ̄ⲧⲙ̄ⲡⲉⲛⲧⲁϥⲧⲉϩⲙ̄ⲧⲏⲩⲧⲛ̄ ϩⲙ̄ⲡⲉϩⲙⲟⲧ ⲙ̄ⲡⲉⲭ̄ⲥ̄ ⲓ̄ⲥ̄ ⲉⲕⲉⲉⲩⲁⲅⲅⲉⲗⲓⲟⲛ. ⲉⲙⲛ̄ⲕⲉⲟⲩⲁ ϣⲟⲟⲡ · 
</p>
<p n="02">
ⲧⲁⲓ̈ ⲟⲛⲧⲉ ⲑⲉ ⲛ̄ⲛⲁⲓ̈ ϩⲱⲟⲩ ⲧⲉⲛⲟⲩ, ⲉⲩⲡⲱⲱⲛⲉ ⲉⲃⲟⲗ ϩⲙ̄ⲡⲡⲉⲧⲛⲁⲛⲟⲩϥ. ⲉⲡ̄ⲡⲉⲑⲟⲟⲩ. ⲁⲩⲱ ⲉⲃⲟⲗ ϩⲛ̄ⲧⲁⲅⲁⲡⲏ ⲙⲛ̄ϯⲣⲏⲛⲏ · ⲉⲡⲙⲟⲥⲧⲉ ⲙⲛ̄ⲧⲙⲛ̄ⲧϫⲁϫⲉ · ⲁⲩⲱ ⲉⲃⲟⲗ ϩⲙ̄ⲡⲉⲑⲃ̄ⲃⲓⲟ ⲙⲛ̄ⲧⲙⲛ̄ⲧⲥⲧⲙⲏⲧ. ⲉⲩⲙⲛ̄ⲧϫⲁⲥⲓϩⲏⲧ ⲙⲛ̄ⲟⲩⲙⲛ̄ⲧⲁⲧⲥⲱⲧⲙ̄ · ⲁⲩⲱ ⲉⲃⲟⲗ ϩⲛ̄ⲧⲙⲛ̄ⲧⲣⲙ̄ⲣⲁϣ ⲙⲛ̄ⲟⲩⲙⲛ̄ⲧⲣⲉϥϫⲓⲥⲃⲱ · ⲉⲡⲉⲛϣⲟⲧ ⲛ̄ϩⲏⲧ ⲙⲛ̄ⲟⲩⲁⲧⲥⲃⲱ · ⲁⲩⲱ ⲉⲃⲟⲗ ϩⲛ̄ⲧⲙⲉ, ⲙⲛ̄ⲧⲙⲛ̄ⲧⲣⲙ̄ϩⲉ. ⲉⲡϭⲟⲗ ⲙⲛ̄ⲡϫⲓⲟⲩⲉ · ⲁⲩⲱ ⲉⲃⲟⲗ ϩⲙ̄ⲡⲧⲃ̄ⲃⲟ. ⲉⲡϫⲱϩⲙ̄ · ⲁⲩⲱ ⲉⲃⲟⲗ ϩⲛ̄ⲧⲇⲓⲕⲁⲓⲟⲥⲩⲛⲏ ⲧⲏⲣⲥ̄ ⲙ̄ⲡⲛⲟⲩⲧⲉ. ⲉϩⲟⲩⲛ ⲉⲧⲁⲛⲟⲙⲓⲁ · ⲙⲛ̄ⲡⲉⲕⲣⲟϥ · ⲙⲛ̄ⲧⲕⲁⲧⲁⲗⲁⲗⲓⲁ · ⲙⲛ̄ⲡⲕⲁⲥⲕⲥ̄ ⲛ̄ⲑⲉ ⲙ̄ⲡϩⲟϥ. 
</p>
<p n="03">
ⲉⲩⲧⲁⲕⲟ ⲙ̄ⲡϩⲏⲧ ⲛ̄ⲛⲉⲧⲛⲁⲡⲁⲛⲧⲁ ⲉⲣⲟⲟⲩ · ⲁⲩⲁⲡⲁⲧⲁ ⲛ̄ⲛⲉⲧⲛⲏⲩ ⲉϩⲙ̄ⲡⲉⲩϩⲏⲧ ⲉⲧⲉⲓⲛⲉ ⲙ̄ⲙⲟⲟⲩ ϩⲙ̄ⲡⲕⲁⲥⲕⲥ̄ · ⲙⲛ̄ⲧⲕⲁⲧⲁⲗⲁⲗⲓⲁ · ⲉⲩϣⲁϫⲉ ⲛ̄ⲥⲁⲛⲉⲩⲉⲣⲏⲩ · ⲉⲩϫⲱ ⲙ̄ⲡⲉⲧⲉⲛϥ̄ϣⲟⲟⲡ ⲁⲛ · ⲏ ⲛ̄ⲧⲟϥ ⲉϥϣⲟⲟⲡ. ⲉⲙⲡⲟⲩⲟⲛϩϥ̄ ⲉⲃⲟⲗ · ⲉⲁⲩϫⲟⲟϥ ⲙⲉⲛ ⲉϩⲁϩ ⲛ̄ϩⲁϩ ⲛ̄ⲥⲟⲡ ϩⲛ̄ⲟⲩⲙⲛ̄ⲧⲣⲉϥⲧⲱϩ ⲙⲛ̄ⲟⲩⲁⲡⲁⲧⲏ ⲉⲥϣⲟⲩⲉⲓⲧ ⲙⲛ̄ⲟⲩⲙⲟⲥⲧⲉ · ⲙⲛ̄ⲟⲩⲕⲱⲙϣ̄ · ⲉⲩⲥⲱⲟⲩϩ ⲛⲁⲩ ⲉϩⲟⲩⲛ ⲛ̄ϩⲉⲛⲛⲟⲃⲉ ⲉⲛⲁϣⲱⲟⲩ · ⲁⲩⲱ ⲉⲙⲡⲟⲩϫⲟⲟϥ ⲣⲱ ⲛ̄ⲟⲩⲥⲟⲡ ⲛ̄ⲟⲩⲱⲧ ⲉⲡⲉⲧⲉϣϣⲉ ⲉϫⲟⲟϥ ⲛⲁϥ · ϫⲉⲕⲁⲥ ⲉⲛⲛⲁϣⲱⲡⲉ ⲛ̄ⲁⲧⲛⲟⲃⲉ ·
</p>
<p n="04">
ⲉⲧⲃⲉⲡⲁⲓ̈ ϭⲉ ⲛⲉⲥⲛⲏⲩ ⲙⲣⲛ̄ⲥⲁϩⲱⲛ ⲉⲃⲟⲗ ⲛ̄ⲛⲉⲓ̈ϩⲃⲏⲩⲉ ⲛ̄ⲧⲉⲓ̈ϩⲉ ⲙⲛ̄ⲛⲉⲓ̈ϣⲟϫⲛⲉ ⲛ̄ⲕⲣⲟϥ ϫⲉⲛ̄ⲛⲉⲡⲛⲟⲩⲧⲉ ϭⲱⲛⲧ̄ ⲉⲣⲟⲛ ⲛϥ̄ⲛⲟϫⲛ̄ ⲙⲛ̄ⲛⲉⲧⲣ̄ϩⲱⲃ ⲉⲧⲁⲛⲟⲙⲓⲁ · ⲁⲩⲱ ⲛϥ̄ⲛ̄ⲟⲩϩⲓⲥⲉ ⲉϩⲣⲁⲓ̈ ⲉϫⲱⲛ ϫⲓⲛⲙ̄ⲡⲉⲓ̈ⲙⲁ ⲉⲙⲡⲁⲧⲛ̄ⲡⲱϩ ⲣⲱ ⲉⲡⲙⲁ ⲉⲧⲛ̄ⲛⲁⲃⲱⲕ ⲉⲣⲟϥ. ⲡⲙⲁ ⲙ̄ⲡϩⲓⲥⲉ ⲧⲏⲣϥ̄ ⲙⲛ̄ⲡⲁϣⲁϩⲟⲙ :
</p>
<p n="05">
ⲛⲁⲙⲉ ⲕⲁⲧⲁⲡϣⲁϫⲉ ⲙ̄ⲡⲉⲛⲉⲓⲱⲧ ⲡⲉⲛⲧⲟⲛⲧⲛ̄ ⲁⲛ ⲡⲉ ⲡⲁⲓ̈. ⲡⲉⲛⲧⲟⲛⲧⲛ̄ ⲁⲛ ⲡⲉ ⲡⲁⲓ̈ · ⲉⲃⲟⲗ ϫⲉⲛ̄ⲧⲁⲩⲧⲁϩⲙⲛ̄ ⲁⲛ ⲉⲟⲩϫⲱϩⲙ̄ ⲙⲛ̄ⲟⲩϯⲧⲱⲛ. ⲁⲗⲗⲁ ϩⲛ̄ⲟⲩⲧⲃ̄ⲃⲟ · ⲉⲧⲣⲉⲛϣⲱⲡⲉ ϩⲛ̄ⲟⲩⲧⲥⲁⲛⲟ · ⲙⲛ̄ⲟⲩϭⲓⲛⲁϩⲉⲣⲁⲧⲛ̄ ⲉⲡϫⲟⲓ̈ⲥ ⲕⲁⲗⲱⲥ ⲁϫⲛ̄ⲣⲟⲟⲩϣ ·
</chapter>
<chapter n="03">
<p n="01">
ⲧⲉⲛⲟⲩ ϭⲉ ⲛⲉⲥⲛⲏⲩ ⲟⲩⲟⲛ ⲛⲓⲙ ⲉⲛⲧⲁⲩⲙⲉⲣⲉⲡⲟⲩⲱⲛϩ̄ ⲉⲃⲟⲗ ⲛ̄ⲧⲕⲟⲓⲛⲱⲛⲓⲁ · ⲧⲱⲕ ⲛ̄ϩⲏⲧ ⲙ̄ⲡⲣ̄ϯϩⲧⲏⲧⲛ̄ ⲉⲛⲓⲣⲱⲙⲉ ⲛ̄ⲁⲧⲥⲃⲱ ⲉⲧⲛ̄ϩⲏⲧⲧⲏⲩⲧⲛ̄ ⲉⲧϯϫⲣⲟⲡ ⲁⲩⲱ ⲉⲧⲡⲱⲣϫ̄ ⲙ̄ⲡⲥⲱⲙⲁ ⲉⲛⲉϥⲉⲣⲏⲩ. ⲕⲁⲧⲁⲡⲉⲧⲥⲏϩ · ϫⲉϣⲁⲣⲉⲟⲩⲣⲱⲙⲉ ⲉϥϭⲟⲟⲙⲉ, ϫⲟⲟⲩ, ⲛ̄ⲟⲩϯⲧⲱⲛ. ⲁⲩⲱ ϣⲁϥⲧⲙ̄ϩⲟ ⲛ̄ⲟⲩϣⲁϩ ⲛ̄ⲕⲣⲟϥ ⲛ̄ⲛⲉⲑⲟⲟⲩ · ⲁⲩⲱ ϣⲁϥⲡⲱⲣϫ̄ ⲛ̄ϩⲉⲛϣⲃⲉⲉⲣ ⲙⲛ̄ϩⲉⲛⲣⲙ̄ⲛⲏⲓ̈ ·
</p>
<p n="02">
ⲁⲗⲗⲁ ϯϩⲧⲏⲧⲛ̄ ⲛ̄ⲧⲟϥ ⲉⲡⲉⲛⲧⲁⲡⲁⲡⲟⲥⲧⲟⲗⲟⲥ ϫⲟⲟϥ ϫⲉⲧⲛ̄ⲡⲁⲣⲁⲅⲅⲉⲓⲗⲉ ⲛⲏⲧⲛ̄ϩⲙ̄ⲡⲣⲁⲛ ⲙ̄ⲡⲉⲛϫⲟⲉⲓⲥ ⲓ̄ⲥ̄ ⲡⲉⲭ̄ⲥ̄ ⲉⲥⲁϩⲉⲧⲏⲩⲧⲛ̄ ⲉⲃⲟⲗ ⲛ̄ⲥⲟⲛ ⲛⲓⲙ ⲉⲧⲙⲟⲟϣⲉ ⲁⲧⲁⲕⲧⲱⲥ · ⲁⲩⲱ ⲉⲛⲕⲁⲧⲁⲧⲉⲥⲃⲱ ⲁⲛ ⲉⲛⲧⲁⲩϫⲓⲧⲥ̄ ⲛ̄ⲧⲟⲟⲧⲛ̄ ·
</p>
<p n="03">
ⲁⲩⲱ ⲟⲛ ϫⲉⲧⲛ̄ⲥⲱⲧⲙ̄ ⲉⲧⲃⲉϩⲟⲉⲓⲛⲉ ϫⲉⲥⲉⲙⲟⲟϣⲉ ⲛ̄ϩⲏⲧⲧⲏⲩⲧⲛ̄ ⲁⲧⲁⲕⲧⲱⲥ ⲉⲛⲥⲉⲣ̄ⲗⲁⲁⲩ ⲛ̄ϩⲱⲃ ⲁⲛ · ⲁⲗⲗⲁ ⲉⲩⲟ ⲛ̄ⲣⲉϥⲧⲱϩ. ⲉⲩϫⲱ ⲛ̄ⲛⲉⲧⲉⲙⲉϣϣⲉ · ⲉⲩⲕⲣⲙ̄ⲣⲙ̄ ⲁⲩⲱ ⲉⲩⲕⲁⲧⲁⲗⲁⲗⲉⲓ ϩⲛ̄ⲛ̄ⲕⲗ̄ϫⲉ ⲛ̄ⲛ̄ⲥⲩⲛⲁⲅⲱⲅⲏ ⲁⲩⲱ ϩⲛ̄ⲛ̄ϩⲉⲓⲣ. ⲁⲩⲱ ϩⲛ̄ⲛ̄ⲏⲉⲓ · ⲁⲩⲱ ϩⲓⲛ̄ϫⲉⲛⲉⲡⲱⲣ. ⲁⲩⲱ ϩⲓⲛ̄ⲥⲁ ⲙⲁⲩⲁⲁⲧⲟⲩ, ⲙⲛ̄ⲛⲉⲧⲛⲏⲩ ⲉϩⲧⲛ̄ⲡⲉⲩϩⲏⲧ ϩⲙ̄ⲡⲕⲁⲥⲕⲥ̄ ⲙⲛ̄ⲧⲙⲛ̄ⲧϩⲁϩ ⲛ̄ϣⲁϫⲉ ⲉⲛⲧⲁⲥⲣ̄ϫⲟⲓ̈ⲥ ⲉⲣⲟⲟⲩ ·
</p>
<p n="04">
ⲧⲁⲓ̈ ⲉⲛⲧⲁⲩϫⲟⲟⲥ ⲉⲧⲃⲏⲏⲧⲥ̄ ϫⲉⲛ̄ⲛⲉⲕⲣ̄ⲃⲟⲗ ⲉⲛⲟⲃⲉ · ⲉⲛⲥⲉⲁⲣⲉⲥⲕⲉ ⲁⲛ ⲙ̄ⲡⲛⲟⲩⲧⲉ · ⲁⲩⲱ ⲉⲩϯ ⲟⲩⲃⲉⲣⲱⲙⲉ ⲛⲓⲙ ·
</p>
<p n="05">
ⲛⲁⲓ̈ ⲅⲁⲣ ⲛⲁⲙⲉ ⲛⲉⲛⲧⲁⲩϫⲟⲟⲥ ⲉⲧⲃⲏⲏⲧⲟⲩ ϫⲉϣⲁⲣⲉϩⲉⲛⲣⲱⲙⲉ ⲉⲩϩⲟⲟⲩ, ⲣⲉⲕϩ̄ⲟⲩⲡⲟⲗⲓⲥ · ⲁⲩⲱ ⲟⲛ ϫⲉⲛⲁⲓ̈ ⲛⲉ ⲛ̄ⲣⲱⲙⲉ ⲉⲧⲙⲉⲉⲩⲉ ⲉⲙⲡⲉⲧϣⲟⲩⲉⲓⲧ. ⲁⲩⲱ ⲉⲩϣⲟϫⲛⲉ ⲉⲩϣⲟϫⲛⲉ ⲙ̄ⲡⲟⲛⲏⲣⲟⲛ ϩⲛ̄ⲧⲉⲓ̈ⲡⲟⲗⲓⲥ :
</chapter>
<chapter n="04">
<p n="01">
ⲛ̄ⲧⲱⲧⲛ̄ ⲇⲉ ⲛⲉⲧⲉⲓⲣⲉ ⲛ̄ⲛⲓⲧⲱϩ. ⲁⲩⲱ ⲉⲧⲕⲱ ⲛ̄ⲥⲱⲟⲩ ⲛ̄ⲛ̄ⲉⲛⲧⲟⲗⲏ ⲛ̄ⲛⲉⲛⲉⲓⲟⲧⲉ, ⲙⲛ̄ⲛⲉⲩⲥⲃⲟⲟⲩⲉ · ⲟⲩⲟⲓ̈ ⲛⲏⲧⲛ̄ · ⲉⲧⲉⲧⲛⲁⲣⲟⲩ, ϩⲙ̄ⲡⲉϩⲟⲟⲩ ⲙ̄ⲡϭⲙ̄<ⲡ>ϣⲓⲛⲉ · ⲧⲉⲧⲛ̄ⲑⲗⲓⲯⲓⲥ ⲅⲁⲣ ⲛⲏⲩ ⲙ̄ⲡⲟⲩⲉ · ⲏ ⲉⲧⲉⲧⲛⲁⲡⲱⲧ ⲉⲣⲁⲧϥ̄ ⲛ̄ⲛⲓⲙ ⲉⲃⲟⲏⲑⲉⲓ ⲉⲣⲱⲧⲛ̄ · 
</p>
<p n="02">
ⲏ ⲉⲧⲉⲧⲛⲁⲧⲟⲩⲛⲉⲥϩⲉⲛⲡⲟⲛⲏⲣⲓⲁ ⲙⲛ̄ϩⲉⲛⲥⲧⲁⲥⲓⲥ ⲛ̄ⲑⲉ ⲛ̄ⲛ̄ϣⲏⲣⲉ ⲙ̄ⲡⲉⲓ̈ⲁⲓⲱⲛ ϩⲛ̄ⲙ̄ⲙⲁ ⲉⲧⲟⲩⲁⲁⲃ ⲙ̄ⲡⲛⲟⲩⲧⲉ. ⲉⲛⲛⲁⲟⲩⲉϩⲛⲟⲃⲉ ⲉϫⲛ̄ⲛⲟⲃⲉ · ⲁⲛⲉⲓⲙⲉ ⲧⲱⲛ ϫⲉⲁⲡⲛⲟⲩⲧⲉ ⲕⲁⲁⲩ ⲛⲁⲛ ⲉⲃⲟⲗ · 
</p>
<p n="03">
ϩⲱ ⲅⲁⲣ ⲁⲛ ⲉⲡⲉⲟⲩⲟⲉⲓϣ ⲉⲛⲧⲁϥⲟⲩⲉⲓⲛⲉ · ⲉⲧⲉⲡⲁⲓ̈ ⲡⲉ ⲉⲛϩⲙ̄ⲡⲕⲟⲥⲙⲟⲥ ϩⲙ̄ⲡⲕⲁⲓⲣⲟⲥ ⲛ̄ⲧⲉⲛⲙⲛ̄ⲧⲧⲃ̄ⲛⲏ · ⲉⲛⲙⲟⲟϣⲉ ϩⲛ̄ⲛ̄ϫⲱϩⲙ̄ · ⲙⲛ̄ⲛ̄ϯϩⲉ · ⲙⲛ̄ⲛ̄ϫⲏⲣ ⲙⲛ̄ⲛ̄ⲥⲱ · ⲙⲛ̄ⲙ̄ⲙⲛ̄ⲧⲣⲉϥϣⲙ̄ϣⲉⲉⲓⲇⲱⲗⲟⲛ ⲉⲧϫⲁϩⲙ̄ · ⲁⲩⲱ ⲉⲛⲙⲟⲟϣⲉ ϩⲛ̄ⲟⲩⲕⲁⲕⲓⲁ ⲙⲛ̄ⲟⲩⲫⲑⲟⲛⲟⲥ · ⲉⲛⲟ ⲙ̄ⲙⲉⲥⲧⲉ. ⲉⲛⲙⲟⲥⲧⲉ ⲛ̄ⲛⲉⲛⲉⲣⲏⲩ · ⲉⲛⲟ ⲛ̄ⲁⲧⲥⲱⲧⲙ̄ · ⲉⲛⲡⲗⲁⲛⲁ · ⲉⲛⲙⲟⲟϣⲉ ϩⲙ̄ⲡ̄ⲡⲉⲧϣⲟⲩⲉⲓⲧ ⲙ̄ⲡⲉⲛϩⲏⲧ · ⲉⲛⲟ ⲛ̄ⲕⲁⲕⲉ ϩⲛ̄ⲛⲉⲛⲙⲉⲉⲩⲉ · ⲉⲛⲟ ⲛ̄ⲁⲗⲗⲟⲧⲣⲓⲟⲥ ⲉⲡⲱⲛϩ̄ ⲙ̄ⲡⲛⲟⲩⲧⲉ ⲉⲧⲃⲉⲧⲙⲛ̄ⲧⲁⲧⲥⲟⲟⲩⲛ ⲉⲧϣⲟⲟⲡ ⲛ̄ϩⲏⲧⲛ̄ · ⲉⲧⲃⲉⲡⲉⲛⲧⲱⲙ ⲛ̄ϩⲏⲧ · ⲉⲁⲛⲧⲁⲁⲛ ⲙ̄ⲙⲓⲛ ⲙ̄ⲙⲟⲛ ⲙ̄ⲡϫⲱϩⲙ̄ ⲙⲛ̄ⲡⲣ̄ϩⲱⲃ ⲉⲁⲕⲁⲑⲁⲣⲥⲓⲁ ⲛⲓⲙ ϩⲛ̄ⲟⲩⲙⲛ̄ⲧⲙⲁⲓ̈ⲧⲟ ⲛ̄ϩⲟⲩⲟ ·
</p>
<p n="04">
ⲧⲉⲛⲟⲩ ⲇⲉ ⲛ̄ⲧⲁⲩⲧⲥⲁⲃⲟⲛ ⲁⲛ ⲛ̄ⲧⲉⲓ̈ϩⲉ · ⲁⲗⲗⲁ ⲛ̄ⲧⲁⲩϯⲥⲃⲱ ⲛⲁⲛ, ϫⲉϩⲛ̄ⲟⲩϩⲟⲧⲉ ⲙⲛ̄ⲟⲩⲥⲧⲱⲧ. ⲁⲣⲓϩⲱⲃ ⲉⲡⲧⲛ̄ⲟⲩϫⲁⲓ̈ : ⲡⲛⲟⲩⲧⲉ ⲅⲁⲣ ⲡⲉⲧⲉⲛⲉⲣⲅⲉⲓ ⲛ̄ϩⲏⲧⲧⲏⲩⲧⲛ̄ ⲙ̄ⲡⲟⲩⲱϣ ⲙⲛ̄ⲡϫⲱⲕ ⲉⲃⲟⲗ ⲙ̄ⲡⲟⲩⲱϣ ·
</p>
<p n="05">
ⲁⲩⲱ ϫⲉⲁⲣⲓϩⲱⲃ ⲛⲓⲙ ⲁϫⲛ̄ⲕⲣⲙ̄ⲣⲙ̄ ϩⲓⲙⲟⲕⲙⲉⲕ · ϫⲉⲕⲁⲥ ⲉⲧⲉⲧⲛⲁϣⲱⲡⲉ ⲛ̄ⲁⲧⲛⲟⲃⲉ, ⲁⲩⲱ ⲛ̄ⲁⲕⲉⲣⲁⲓⲟⲥ ⲛ̄ϣⲏⲣⲉ ⲙ̄ⲡⲛⲟⲩⲧⲉ ⲉⲩⲟⲩⲁⲁⲃ ⲛ̄ⲧⲙⲏⲧⲉ ⲛ̄ⲧⲅⲉⲛⲉⲁ ⲉⲧϭⲟⲟⲩϭ ⲁⲩⲱ ⲉⲧϭⲟⲟⲙⲉ · ⲉⲧⲉⲧⲛ̄ⲟⲩⲟⲛϩ̄ ⲉⲃⲟⲗ ⲛ̄ϩⲏⲧⲟⲩ ⲛ̄ⲑⲉ ⲛ̄ⲛⲓⲣⲉϥⲣ̄ⲟⲩⲟⲉⲓⲛ ϩⲙ̄ⲡⲕⲟⲥⲙⲟⲥ ·
</p>
<p n="06">
ⲁⲩⲱ ϫⲉⲛ̄ⲧⲁⲩⲧⲉϩⲙ̄ⲧⲏⲩⲧⲛ̄ ⲉⲩⲙⲛ̄ⲧⲣⲙ̄ϩⲉ, ⲛⲉⲥⲛⲏⲩ · ⲙⲟⲛⲟⲛ ⲧⲉⲛⲙⲛ̄ⲧⲣⲙ̄ϩⲉ. ⲙ̄ⲡⲣ̄ⲧⲣⲉⲥϣⲱⲡⲉ ⲉⲩⲁⲫⲟⲣⲙⲏ ⲛ̄ⲧⲥⲁⲣⲝ̄ ⲁⲗⲗⲁ ϩⲓⲧⲛ̄ⲧⲁⲅⲁⲡⲏ ⲙ̄ⲡⲉⲡ̄ⲛ̄ⲁ̄ ⲁⲣⲓϩⲙ̄ϩⲁⲗ ⲛ̄ⲛⲉⲧⲛ̄ⲉⲣⲏⲩ ·
</p>
<p n="07">
ⲁⲩⲱ ⲟⲛ ⲛ̄ⲧⲁⲩϩⲱⲛ ⲉⲧⲟⲟⲧⲛ̄ ⲉⲩϯⲥⲃⲱ ⲛⲁⲛ. ϫⲉⲧⲉⲛⲟⲩ ϭⲉ ⲕⲱ ⲛ̄ⲥⲱⲧⲛ̄ ⲛ̄ϩⲱⲃ ⲛⲓⲙ · ⲧⲟⲣⲅⲏ · ⲡϭⲱⲛⲧ̄ · ⲧⲕⲁⲕⲓⲁ · ⲟⲩϣⲁϫⲉ ⲛ̄ϣⲗⲟϥ ⲙ̄ⲡⲣ̄ⲧⲣⲉϥⲉⲓ ⲉⲃⲟⲗ ϩⲛ̄ⲣⲱⲧⲛ̄ · ⲙ̄ⲡⲣ̄ϫⲓϭⲟⲗ ⲉⲛⲉⲧⲛ̄ⲉⲣⲏⲩ. ⲉⲁⲧⲉⲧⲛ̄ⲕⲁⲧⲏⲩⲧⲛ̄ ⲕⲁϩⲏⲩ ⲙ̄ⲡⲣⲙ̄ⲛ̄ⲁⲥ ⲙⲛ̄ⲛⲉϥϩⲃⲏⲩⲉ · ⲁⲩⲱ ⲁⲧⲉⲧⲛ̄ϯ ϩⲓⲱⲧⲧⲏⲩⲧⲛ̄ ⲙ̄ⲡⲃⲣ̄ⲣⲉ ·
</chapter>
<chapter n="05">
<p n="01">
ⲧⲉⲛⲟⲩ ⲇⲉ ϩⲱⲱϥ · ⲁⲛⲡⲱⲱⲛⲉ ⲙ̄ⲡϩⲁⲡ ⲉⲩⲭⲟⲗⲏ · ⲁⲩⲱ ⲡⲕⲁⲣⲡⲟⲥ ⲛ̄ⲧⲇⲓⲕⲁⲓⲟⲥⲩⲛⲏ. ⲉⲩⲥⲓϣⲉ · ⲉⲛⲥⲱϣ ⲛ̄ⲛⲉⲛⲉⲓⲟⲧⲉ · ⲁⲩⲱ ⲉⲛϫⲓϭⲟⲗ ⲉⲛⲉⲛⲉⲣⲏⲩ ϩⲙ̄ⲡⲙⲟⲥⲧⲉ ⲙⲛ̄ⲡⲙⲓϣⲉ · ⲙⲛ̄ⲡϯⲧⲱⲛ · ⲉⲧⲃⲉϩⲉⲛⲧⲣⲟⲫⲏ ⲛ̄ⲥⲁⲣⲕⲓⲕⲟⲛ · ⲉⲛϣⲁⲁⲧ ⲁⲛ ⲛ̄ⲗⲁⲁⲩ ⲕⲁⲧⲁⲧⲉⲛⲭⲣⲉⲓⲁ · 
</p>
<p n="02">
ⲁⲩⲱ ⲕⲁⲛ ⲁⲛϣⲱⲱⲧ ⲟⲛ. ⲉⲛⲉⲓⲣⲉ ⲙ̄ⲡⲙⲉⲉⲩⲉ ⲙ̄ⲡϣⲁϫⲉ ⲉⲧⲥⲏϩ ϫⲉϩⲛ̄ϩⲉⲛⲗⲱϫϩ̄ ϩⲁⲡⲉⲭ̄ⲥ̄ · ⲁⲩⲱ ⲉⲛⲥⲱϣϥ̄ ⲙ̄ⲡⲉϩⲙⲟⲧ ⲙ̄ⲡⲛⲟⲩⲧⲉ ⲡⲁⲓ̈ ⲉⲛⲧⲁϥⲁⲁⲛ ⲛ̄ⲙ̄ⲡϣⲁ ⲛ̄ⲛ̄ⲧⲛ̄ ⲉϩⲟⲩⲛ ⲉⲡⲉⲓ̈ⲃⲓⲟⲥ. ⲉⲛⲧⲛ̄ⲙ̄ⲡϣⲁ ⲙ̄ⲙⲟϥ ⲁⲛ · ϩⲱⲥⲧⲉ ⲉⲧⲣⲉⲛϣⲱⲡⲉ ⲛ̄ϫⲣⲟⲡ ⲛ̄ⲛ̄ⲓ̈ⲟⲩⲇⲁⲓ̈, ⲙⲛ̄ⲛ̄ϩⲉⲗⲗⲏⲛ ⲙⲛ̄ⲧⲉⲕⲕⲗⲏⲥⲓⲁ ⲙ̄ⲡⲛⲟⲩⲧⲉ · ⲉⲛϯϣⲓⲡⲉ ⲛ̄ⲛⲉⲧⲉⲙⲛ̄ⲧⲁⲩ · ϩⲱⲥⲧⲉ ⲉⲧⲣⲉⲛⲉⲧϩⲏⲛ ⲉⲣⲟⲛ ⲙⲛ̄ⲛⲉⲧⲟⲩⲏⲩ ⲙ̄ⲙⲟⲛ ⲥⲱⲧⲙ̄ ⲛ̄ⲥⲉϫⲟⲟⲥ ϫⲉⲉⲓⲥⲛⲉ ϩⲱⲟⲩ ⲟⲛ, ⲥⲉⲙⲟⲥⲧⲉ ⲛ̄ⲛⲉⲩⲉⲣⲏⲩ · ⲧⲉⲩϩⲉ · ⲧⲉ ⲧⲉⲛϩⲉ · ⲛ̄ⲑⲉ ⲉⲧⲥⲏϩ ϫⲉⲉⲧⲃⲉⲧⲏⲩⲧⲛ̄ ⲥⲉϫⲓⲟⲩⲁ ⲉⲡⲁⲣⲁⲛ ϩⲛ̄ⲛ̄ϩⲉⲑⲛⲟⲥ : 
</p>
<p n="03">
ⲧⲁⲓ̈ ⲟⲛⲧⲉ ⲑⲉ ⲉⲛⲧⲁⲡⲙⲉⲣⲓⲧ ⲙ̄ⲡⲛⲟⲩⲧⲉ ⲁⲡⲁ ⲁⲑⲁⲛⲁⲥⲓⲟⲥ ϫⲟⲟⲥ ϫⲉⲡⲣ̄ⲧⲣⲉⲟⲩⲁ ⲛⲁⲩ ⲉⲣⲟⲕ ⲉⲕⲁⲥⲭⲏⲙⲟⲛⲉⲓ. ⲛϥ̄ϫⲟⲟⲥ ϫⲉⲡⲁⲓ̈ ⲡⲉ ⲡⲣⲱⲙⲉ ⲉⲧⲁⲥⲕⲉⲓ ⲉⲧⲁϩⲉⲧⲇⲱⲣⲉⲁ ⲉⲧⲏⲡ ⲉⲧⲡⲉ · ⲡⲁⲓ̈ ⲡⲉ ⲡⲙⲁⲑⲏⲧⲏⲥ, ⲁⲩⲱ ⲡⲉⲥⲃⲟⲩⲓ̈ ⲙ̄ⲡⲥⲁϩ ⲛ̄ⲣⲙ̄ⲛϩⲏⲧ · ⲡⲁⲓ̈ ⲡⲉ ⲡⲣⲱⲙⲉ ⲉⲛⲧⲁⲩⲥⲟⲧⲡϥ̄ ⲉⲃⲟⲗ ϩⲙ̄ⲡⲕⲟⲥⲙⲟⲥ · ⲉⲁⲩⲟⲡϥ̄ ⲙⲛ̄ⲛ̄ⲁⲅⲅⲉⲗⲟⲥ ⲛ̄ⲙ̄ⲡⲏⲩⲉ · ⲡⲉⲧϭⲱϣⲧ̄ ⲉⲃⲟⲗ ϩⲏⲧϥ̄ ⲙ̄ⲡⲣ̄ⲣⲟ ⲛ̄ⲧⲡⲉ, ⲉϥϩⲉⲗⲡⲓⲍⲉ ⲉⲁϩⲉⲣⲁⲧϥ̄ ⲉⲧⲟⲩⲱϥ ·
</p>
<p n="04">
ⲁⲩⲱ ϫⲉ ⲙⲁⲣⲉϥϫⲓⲉⲟⲟⲩ ⲉⲃⲟⲗ ϩⲓⲧⲟⲟⲧⲕ̄ ⲛ̄ϭⲓⲡⲉⲭ̄ⲥ̄ · ⲙ̄ⲡⲣ̄ⲧⲣⲉⲩϫⲓⲟⲩⲁ ⲉⲣⲟϥ ⲉⲧⲃⲏⲏⲧⲕ̄ · ϥϫⲱ ⲅⲁⲣ ⲙ̄ⲙⲟⲥ ϫⲉⲡⲉⲧϯⲉⲟⲟⲩ ⲛⲁⲓ̈ · ϯⲛⲁϯⲉⲟⲟⲩ ⲛⲁϥ · ⲡⲉⲧⲛⲁϯⲥⲱϣ ⲇⲉ ⲛⲁⲓ̈. ϯⲛⲁⲥⲟϣϥ ·
</p>
<p n="05">
ⲁϥⲧⲁⲩⲉⲡϣⲁϫⲉ ⲇⲉ ⲉⲧϣⲱⲱⲧ ⲉⲃⲟⲗ ϩⲛ̄ⲟⲩⲡⲁⲣⲣⲏⲥⲓⲁ · ϫⲉⲉⲕⲥⲱϣ ⲙ̄ⲙⲟϥ ⲟⲛ. ⲕⲁⲛ ⲉⲕϣⲁⲛⲧⲁⲓ̈ⲟϥ ϩⲛ̄ⲛⲉⲕϣⲁϫⲉ · ⲉⲕϫⲓⲟⲩⲁ ⲉⲣⲟϥ ϩⲛ̄ⲛⲉⲕϩⲃⲏⲩⲉ :
</chapter>
<chapter n="06">
<p n="01">
ⲙ̄ⲡⲱⲣ ϭⲉ ⲧⲉⲛⲟⲩ ⲛⲉⲥⲛⲏⲩ ⲉⲧⲣⲉⲩϫⲓⲟⲩⲁ ⲉⲡⲛⲟⲩⲧⲉ ⲉⲧⲃⲏⲏⲧⲛ̄ · ⲏ ⲛ̄ⲥⲉϣϥ̄ⲡⲣⲁⲛ ⲛ̄ⲛⲉⲛⲉⲓⲟⲧⲉ ⲉⲧⲃⲉⲧⲉⲛⲙⲛ̄ⲧⲁⲧⲥⲃⲱ. ϩⲙ̄ⲡⲧⲣⲉⲛⲕⲱ ⲛ̄ⲥⲱⲛ ⲛ̄ⲛⲉⲩⲥⲃⲟⲟⲩⲉ, ⲙⲛ̄ⲛⲉⲩⲉⲛⲧⲟⲗⲏ ⲉⲛⲧⲁⲩϩⲟⲛⲟⲩ ⲉⲧⲟⲟⲧⲛ̄ ⲙⲛ̄ⲧⲉⲩⲉⲡⲓⲥⲧⲏⲙⲏ · ⲁⲩⲱ ⲡⲉⲩⲧⲃ̄ⲃⲟ · ⲛ̄ⲑⲉ ⲉⲛⲧⲁⲩϩⲱⲛ ⲉⲧⲟⲟⲧⲛ̄ ⲉⲩⲣ̄ⲁⲛⲁϣ ⲉⲣⲟⲛ ⲛ̄ⲧⲡⲉ ⲙⲛ̄ⲡⲕⲁϩ ⲉⲧⲙ̄ⲧⲣⲉⲛⲡⲁⲣⲁⲃⲁ ⲙ̄ⲙⲟⲟⲩ ϫⲓⲛⲟⲩⲕⲟⲩⲓ̈ ϣⲁⲟⲩⲛⲟϭ · ⲛ̄ϩⲟⲩⲟ ⲇⲉ ⲉⲧⲙ̄ⲧⲣⲉⲛⲧⲁⲕⲉⲡⲉⲛⲥⲱⲙⲁ ⲕⲁⲧⲁⲗⲁⲁⲩ ⲛ̄ⲥⲙⲟⲧ ⲙ̄ⲡⲟⲛⲏⲣⲟⲛ. ϫⲉⲛ̄ⲛⲉⲛⲣ̄ϩⲧⲏⲛ ϩⲛ̄ⲧⲉⲛϩⲁⲏ · ⲁⲩⲱ ⲛ̄ⲧⲛ̄ⲡⲱϩ ⲙ̄ⲡⲉⲛϩⲏⲧ ϩⲙ̄ⲡⲙⲁ ⲉⲧⲛ̄ⲛⲁⲃⲱⲕ ⲉⲣⲟϥ ·
</p>
<p n="02">
ⲉⲛⲥⲟⲟⲩⲛ ϫⲉϣⲁⲛⲁⲩ ⲛⲓⲙ. ϩⲁⲡⲥ̄ ⲉⲧⲣⲉⲛⲁϩⲉⲣⲁⲧⲛ̄ ⲧⲏⲣⲛ̄, ⲉⲡⲃⲏⲙⲁ ⲙ̄ⲡⲉⲭ̄ⲥ̄. ⲛ̄ⲧⲉⲡⲟⲩⲁ ⲡⲟⲩⲁ ϫⲓ ⲉⲃⲟⲗ ϩⲓⲧⲙ̄ⲡⲉϥⲥⲱⲙⲁ ⲡⲣⲟⲥⲛⲉⲛⲧⲁϥⲁⲁⲩ, ⲉⲓⲧⲉ ⲁⲅⲁⲑⲟⲛ, ⲉⲓⲧⲉ ⲡⲉⲑⲟⲟⲩ ·
</p>
<p n="03">
ⲁⲗⲗⲁ ⲙⲁⲣⲉⲛⲉⲛⲃⲁⲗ ϭⲱϣⲧ̄ ⲉⲛⲉⲧⲥⲟⲩⲧⲱⲛ ⲛ̄ⲑⲉ ⲉⲧⲥⲏϩ. ⲛ̄ⲧⲉⲛⲉⲛⲃⲟⲩϩⲉ ⲉⲓⲱⲣⲙ̄ ⲉⲙⲙⲛ̄ⲧⲙⲉ · ⲁⲩⲱ ⲛ̄ⲧⲛ̄ⲣⲓⲕⲉ ⲙ̄ⲡⲉⲛϩⲏⲧ ⲉⲧⲉⲥⲃⲱ · ⲛ̄ⲧⲛ̄ⲥⲟⲃⲧⲉ ⲛ̄ⲛⲉⲛⲙⲁⲁϫⲉ ⲉⲛϣⲁϫⲉ ⲛ̄ⲧⲁⲓⲥⲑⲏⲥⲓⲥ · ⲛ̄ⲧⲛ̄ⲥϩⲁⲓ̈ⲥⲟⲩ ⲇⲉ ⲟⲛ ⲉⲡⲡⲱϫϭ̄ ⲙ̄ⲡⲉⲛϩⲏⲧ. ϫⲉⲕⲁⲥ ⲉⲛⲛⲁⲣ̄ⲃⲟⲗ ⲛ̄ⲑⲉ ⲛ̄ⲟⲩϭϩⲟⲥ ⲉⲃⲟⲗ ϩⲛ̄ϩⲉⲛϩⲁϭⲉ · ⲁⲩⲱ ⲛ̄ⲑⲉ ⲛ̄ⲟⲩϩⲁⲗⲏⲧ. ⲉⲃⲟⲗ ϩⲛ̄ⲟⲩⲡⲁϣϥ̄ · ⲁⲩⲱ ⲛ̄ⲧⲛ̄ⲣ̄ⲃⲟⲗ ⲉⲡⲗⲱⲱⲙⲉ ⲙⲛ̄ⲧⲁⲕⲁⲑⲁⲣⲥⲓⲁ :
</p>
<p n="04">
ⲉⲛⲉⲓⲣⲉ ⲙ̄ⲡⲙⲉⲉⲩⲉ ⲙ̄ⲡⲉⲛⲧⲁϥϫⲟⲟⲥ ϫⲉϫⲓⲛⲧⲉⲛⲟⲩ ⲡⲕⲉⲗⲁⲃⲓⲛ ⲕⲏ ϩⲁⲧⲛⲟⲩⲛⲉ ⲛ̄ⲛ̄ϣⲏⲛ. ϣⲏⲛ ϭⲉ ⲛⲓⲙ ⲉⲧⲉⲛϥ̄ⲉⲓⲣⲉ ⲁⲛ ⲛ̄ⲟⲩⲕⲁⲣⲡⲟⲥ ⲉⲛⲁⲛⲟⲩϥ. ⲥⲉⲛⲁⲕⲟⲟⲣⲉϥ ⲛ̄ⲥⲉⲛⲟϫϥ̄ ⲉⲡⲕⲱϩⲧ̄ ·
</p>
<p n="05">
ϩⲙ̄ⲡⲁⲓ̈ ⲅⲁⲣ ⲛ̄ⲧⲁϥϫⲟⲟⲥ ϫⲉⲑⲁⲏ ⲛ̄ⲟⲩⲟⲛ ⲛⲓⲙ ⲁⲥϩⲱⲛ ⲉϩⲟⲩⲛ · ϭⲙ̄ⲡⲉⲧⲛ̄ϩⲏⲧ ϭⲉ ⲛ̄ⲧⲉⲧⲛ̄ⲛⲏⲫⲉ ⲉⲛⲉϣⲗⲏⲗ · ⲁⲩⲱ ⲟⲛ ϫⲉⲛⲏⲫⲉ ⲛ̄ⲧⲉⲧⲛ̄ⲣⲟⲉⲓⲥ ϫⲉⲡⲉⲧⲛ̄ⲁⲛⲧⲓⲇⲓⲕⲟⲥ ⲡⲇⲓⲁⲃⲟⲗⲟⲥ ⲙⲟⲟϣⲉ ⲉϥⲗ̄ϩⲏⲙ ⲛ̄ⲑⲉ ⲛ̄ⲛⲓⲙⲟⲩⲉⲓ, ⲉϥϣⲓⲛⲉ ⲛ̄ⲥⲁⲱⲙⲕ̄ ⲛ̄ⲛⲉⲧⲙ̄ⲯⲩⲭⲏ · ⲁⲩⲱ ⲙ̄ⲡϥ̄ⲣ̄ⲣⲟⲟⲩϣ ⲛⲁⲛ · ⲟⲩⲧⲉ ⲣⲱ ⲙ̄ⲡⲉⲡⲉⲛϩⲏⲧ ⲁⲓⲥⲑⲁⲛⲉ ⲉⲛⲟⲓ̈ ⲙ̄ⲡⲉⲧⲉϣϣⲉ :
</p>
<p n="06">
ⲙⲁⲣⲛ̄ⲣ̄ϩⲟⲧⲉ ϭⲉ ⲁⲩⲱ ⲛ̄ⲧⲛ̄ⲣ̄ⲡⲙⲉⲉⲩⲉ ϫⲉⲁⲩϫⲟⲟⲥ ϫⲉϯⲉⲟⲟⲩ ⲙ̄ⲡϫⲟⲉⲓⲥ ⲡⲉⲧⲛ̄ⲛⲟⲩⲧⲉ. ⲉⲙⲡⲁⲧⲉⲡⲕⲁⲕⲉ ϣⲱⲡⲉ · ⲁⲩⲱ ⲉⲙⲡⲁⲧⲉⲛⲉⲧⲛ̄ⲟⲩⲉⲣⲏⲧⲉ ϫⲓϫⲣⲟⲡ ϩⲓϫⲛ̄ⲛ̄ⲧⲟⲟⲩ ⲛ̄ⲕⲁⲕⲉ · ⲧⲉⲧⲛⲁϭⲱϣⲧ̄ ϩⲏⲧϥ̄ ⲙ̄ⲡⲟⲩⲟⲉⲓⲛ · ⲟⲩϩⲁⲓ̈ⲃⲉⲥ ⲛ̄ⲧⲉⲡⲙⲟⲩ ⲡⲉⲧϣⲟⲟⲡ ⲙ̄ⲙⲁⲩ. ⲁⲩⲱ ⲥⲉⲛⲁⲕⲁⲁⲩ ⲉⲩⲕⲁⲕⲉ · ⲉϣⲱⲡⲉ ⲇⲉ ⲉⲧⲉⲧⲛ̄ⲧⲙ̄ⲥⲱⲧⲙ̄ · ϩⲛ̄ⲟⲩϩⲱⲡ ⲥⲛⲁⲣⲓⲙⲉ ⲛ̄ϭⲓⲧⲉⲧⲙ̄ⲯⲩⲭⲏ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲉⲧⲛ̄ⲥⲱϣ · ⲁⲩⲱ ⲛⲉⲧⲛ̄ⲃⲁⲗ. ⲉⲩϣⲟⲩⲉⲣⲙ̄ⲉⲓⲏ ⲉϩⲣⲁⲓ̈ :
</chapter>
<chapter n="07">
<p n="01">
ⲉⲧⲃⲉⲡⲁⲓ̈ ϭⲉ ⲛⲉⲥⲛⲏⲩ ⲥⲁϩⲉⲧⲏⲩⲧⲛ̄ ⲉⲃⲟⲗ ⲛ̄ⲛⲓⲙⲛ̄ⲧⲣⲉϥϯⲛⲟⲩϭⲥ̄ ⲙ̄ⲡⲛⲟⲩⲧⲉ. ⲉⲧⲉⲡⲁⲓ̈ ⲡⲉ ⲉⲧⲙ̄ⲧⲁⲕⲉⲡϩⲏⲧ ⲛ̄ⲗⲁⲁⲩ ⲉϩⲟⲩⲛ ⲉⲡⲉⲧϯⲥⲃⲱ ⲛⲁϥ · ⲟⲩⲧⲉ ⲉⲧⲙ̄ⲥⲱϣ ⲛ̄ⲛⲉⲧⲛ̄ⲉⲓⲟⲧⲉ. ϫⲉⲛ̄ⲛⲉⲡϫⲟⲉⲓⲥ ⲡⲉⲭ̄ⲥ̄ ⲁⲅⲁⲛⲁⲕⲧⲉⲓ ⲉⲣⲱⲧⲛ̄ ⲛϥ̄ⲉⲓⲛⲉ ⲛ̄ⲟⲩⲥⲁϩⲟⲩ ⲉϫⲛ̄ⲧⲏⲩⲧⲛ̄ ϫⲓⲛⲙ̄ⲡⲉⲓ̈ⲙⲁ · ϫⲉϥⲥⲏϩ ϫⲉⲡⲉⲧϫⲓ ⲙ̄ⲡⲉϥⲉⲓⲱⲧ ⲛ̄ϭⲟⲛⲥ̄ ⲙⲛ̄ⲧⲉϥⲙⲁⲁⲩ, ⲉϥⲙⲉⲉⲩⲉ ϫⲉⲛ̄ϯⲣ̄ⲛⲟⲃⲉ ⲁⲛ · ⲟⲩⲕⲟⲓⲛⲱⲛⲟⲥ ⲡⲉ ⲡⲁⲓ̈ ⲛ̄ⲟⲩⲣⲱⲙⲉ ⲛ̄ⲁⲥⲉⲃⲏⲥ ·
</p>
<p n="02">
ⲁⲩⲱ ϫⲉⲡⲉⲧⲛⲁϫⲉⲡⲉⲑⲟⲟⲩ ⲉⲡⲉϥⲉⲓⲱⲧ ⲙⲛ̄ⲧⲉϥⲙⲁⲁⲩ · ϩⲛ̄ⲟⲩⲙⲟⲩ ⲙⲁⲣⲉϥⲙⲟⲩ · ⲁⲩⲱ ϫⲉϥⲥϩⲟⲩⲟⲣⲧ̄ ⲛ̄ϭⲓⲡⲉⲧⲛⲁⲥⲱϣ ⲙ̄ⲡⲉϥⲉⲓⲱⲧ ⲉⲧϥⲓⲣⲟⲟⲩϣ ϩⲁⲣⲟϥ · ⲏ ⲛⲉϥⲉⲓⲟⲧⲉ ⲉⲧϯⲥⲃⲱ ⲛⲁϥ ϩⲛ̄ⲟⲩⲙⲛ̄ⲧϫⲁⲥⲓϩⲏⲧ ⲙⲛ̄ⲟⲩⲕⲱⲙϣ̄ ⲁⲩⲱ ϩⲛ̄ⲟⲩⲙⲟⲥⲧⲉ ⲙⲛ̄ⲟⲩⲙⲛ̄ⲧⲃⲁⲃⲉⲣⲱⲙⲉ ·
</p>
<p n="03">
ⲉⲛⲥⲉⲉⲓⲣⲉ ⲁⲛ ⲙ̄ⲡⲙⲉⲉⲩⲉ ⲛ̄ⲑⲉ ⲉⲛⲧⲁⲩϣⲟⲡⲛ̄ ⲉⲣⲟⲟⲩ ϩⲛ̄ⲧⲉⲩⲁⲅⲁⲡⲏ ⲉⲧⲃⲉⲡⲛⲟⲩⲧⲉ · ϫⲉⲁⲣⲁ ⲧⲛ̄ⲛⲁϯϩⲏⲩ ⲛ̄ⲧⲉⲛⲯⲩⲭⲏ. ⲁⲩⲱ ϭⲉ ⲙ̄ⲡⲛ̄ϯ ⲟⲩⲧⲉ ⲉⲛⲥⲉⲉⲓⲣⲉ ⲁⲛ ⲙ̄ⲡⲙⲉⲉⲩⲉ, ϫⲉⲁⲩϫⲟⲟⲥ ϫⲉⲡⲉⲧⲛⲁϯ ⲛ̄ϩⲉⲛⲡⲉⲑⲟⲟⲩ ⲉⲡⲙⲁ ⲛ̄ϩⲉⲛⲡⲉⲧⲛⲁⲛⲟⲩⲟⲩ · ⲙ̄ⲡⲉⲑⲟⲟⲩ ⲛⲁⲕⲓⲙ ⲁⲛ ϩⲙ̄ⲡⲉϥⲏⲓ̈ ·
</p>
<p n="04">
ⲉⲧⲃⲉⲡⲁⲓ̈ ⲙⲁⲣⲛ̄ϯϩⲧⲏⲛ ⲉⲣⲟⲛ ⲉⲧⲙ̄ⲧⲁⲕⲉⲡϩⲏⲧ ⲛ̄ⲗⲁⲁⲩ, ⲟⲩⲧⲉ ⲉⲧⲙ̄ⲥⲱϣ ⲛ̄ⲛⲉⲧⲛ̄ⲉⲓⲟⲧⲉ, ϫⲉϩⲉⲛⲛⲟϭ ⲛ̄ⲛⲟⲃⲉ ⲛⲉ ⲛⲓϩⲃⲏⲩⲉ ⲛ̄ⲧⲉⲓ̈ϩⲉ.
</p>
<p n="05">
ⲕⲁⲓ ⲅⲁⲣ ⲁⲛⲉⲛⲉⲓⲟⲧⲉ ϫⲟⲟⲥ ϫⲉⲁⲩⲥϩⲁⲓ̈ ⲛ̄ⲟⲩⲙⲁ ϫⲉⲉⲓⲱ ⲉⲃⲟⲗ ⲙ̄ⲡⲟⲩϩⲏⲧ ⲉⲃⲟⲗ ϩⲛ̄ⲧⲕⲁⲕⲓⲁ ⲑⲓ̈ⲗ̄ⲏ̄ⲙ̄ ϫⲉⲕⲁⲥ ⲉⲣⲁⲟⲩϫⲁⲓ̈ · ⲛⲅ̄ϭⲛ̄ⲛⲉⲧⲙ̄ⲙⲁⲩ ⲛ̄ⲧⲟⲟⲩ ⲡⲉϫⲁⲩ ⲉⲩⲉⲓⲱ ⲉⲃⲟⲗ ⲛ̄ⲧⲇⲓⲕⲁⲓⲟⲥⲩⲛⲏ · ⲉⲩϫⲟ ϩⲣⲁⲓ̈ ⲛ̄ϩⲏⲧⲟⲩ ⲛ̄ⲟⲩⲕⲁⲕⲓⲁ ⲙⲛ̄ⲟⲩⲙⲛ̄ⲧⲁⲧⲥⲱⲧⲙ̄ ·
</chapter>
<chapter n="08">
<p n="01">
ⲉⲓ̈ⲉ ⲙ̄ⲡⲕ̄ⲥⲱⲧⲙ̄ ⲛ̄ⲧⲟⲕ ⲱ ⲡⲣⲱⲙⲉ, ϫⲉⲟⲩⲟⲉⲓ ⲙ̄ⲡⲉⲧⲥⲟ ⲙ̄ⲡⲉⲧϩⲓⲧⲟⲩⲱϥ ϩⲛ̄ⲟⲩⲧⲁⲕⲟ ⲉϥϩⲟⲟⲩ ⲉⲃⲟⲗ ϩⲛ̄ⲛⲉⲧⲉⲛϥ̄ⲙⲉⲉⲩⲉ ⲉⲣⲟⲟⲩ ⲁⲛ, ⲁⲩⲱ ⲉϥⲧⲣⲉϥϯϩⲉ. ϩⲛ̄ⲧⲕⲁⲧⲁⲗⲁⲗⲁⲓⲁ · ⲙⲛ̄ⲧⲙⲛ̄ⲧⲁⲧⲥⲱⲧⲙ̄ · ⲙⲛ̄ⲧⲙⲛ̄ⲧϩⲏⲧ ⲛ̄ϣⲙ̄ⲙⲟ ·
</p>
<p n="02">
ⲉⲛⲥⲱⲕ ⲛ̄ⲛⲉⲧⲛ̄ⲉⲣⲏⲩ · ⲛ̄ⲑⲉ ⲉⲧⲥⲏϩ ϫⲉⲉⲧⲉⲧⲛ̄ⲕⲱⲧ ⲡⲟⲩⲁ ⲡⲟⲩⲁ ⲙ̄ⲡⲉϥⲉⲣⲏⲩ · ⲁⲩⲱ ⲉⲧⲉⲧⲛ̄ϣⲁϫⲉ ⲙⲛ̄ⲛⲉⲧⲛ̄ⲉⲣⲏⲩ ϩⲛ̄ϩⲉⲛⲯⲁⲗⲙⲟⲥ ⲙⲛ̄ϩⲉⲛⲥⲙⲟⲩ, ⲙⲛ̄ϩⲉⲛⲱⲇⲏ ⲙ̄ⲡ̄ⲛ̄ⲓ̄ⲕ̄ⲟ̄ⲛ̄ · 
</p>
<p n="03">
ⲁⲛϣⲱⲡⲉ ⲛ̄ⲣⲉϥϣⲟⲣϣⲣ̄ ϩⲱⲱϥ ⲛ̄ⲛⲉⲛⲉⲣⲏⲩ ϩⲛ̄ⲛⲉϩⲃⲏⲟⲩⲉ ⲙ̄ⲡⲇⲓⲁⲃⲟⲗⲟⲥ · ⲉⲃⲟⲗ ϫⲉⲁⲑⲟⲧⲉ ⲙ̄ⲡⲛⲟⲩⲧⲉ ⲟⲩⲉ ⲛ̄ⲛⲉⲧⲉⲓⲣⲉ ⲛ̄ⲛⲁⲓ̈ · 
</p>
<p n="04">
ⲛⲁⲙⲉ ⲉⲛⲉϩⲉⲛϣⲏⲣⲉ ϣⲏⲙ ⲙ̄ⲙⲁⲧⲉ ⲛⲉ · ⲙⲛ̄ϩⲉⲛⲕⲟⲟⲩⲉ ⲛ̄ⲑⲉ ⲉⲧⲟⲩⲟ ⲙ̄ⲙⲟⲥ ⲛⲉⲟⲩⲕⲟⲩⲓ̈ ⲛ̄ⲗⲩⲡⲏⲧⲉ · ⲁⲗⲗⲁ ⲉⲡⲉⲓⲇⲏ ϩⲉⲛⲛⲟϭ ⲟⲛ ⲛ̄ⲣⲱⲙⲉ ⲛⲉⲧϩⲛ̄ⲛⲓϩⲃⲏⲩⲉ · ⲉⲧⲃⲉⲡⲁⲓ̈ ⲟⲩⲛⲟϭ ⲡⲉ ⲛ̄ⲙ̄ⲕⲁϩ ⲛ̄ϩⲏⲧ
</p>
<p n="05">
ϫⲉⲁⲩⲣ̄ⲑⲉ ⲛ̄ⲛⲉⲛⲧⲁⲩⲕⲣⲙ̄ⲣⲙ̄ ⲛ̄ⲥⲁⲙⲱⲩ̈ⲥⲏⲥ ⲙ̄ⲡⲓⲟⲩⲟⲉⲓϣ ⲉϩⲉⲛⲣⲱⲙⲉ ⲛⲉ ⲛ̄ⲟⲛⲟⲙⲁⲥⲧⲟⲥ · ⲉⲙⲡⲟⲩϣⲓⲡⲉ ϩⲏⲧϥ̄. ⲙⲛ̄ⲛ̄ⲥⲁⲧⲣⲉϥϣⲉⲡⲛⲓⲛⲟϭ ⲛ̄ϩⲓⲥⲉ ⲛⲙ̄ⲙⲁⲩ, ⲉⲁϥⲛ̄ⲧⲟⲩ ⲉⲃⲟⲗ ϩⲙ̄ⲡⲏⲓ̈ ⲛ̄ⲧⲉⲩⲙⲛ̄ⲧϩⲙ̄ϩⲁⲗ. ϣⲁⲛⲧⲉⲡⲕⲁϩ ⲟⲩⲱⲛ ⲛ̄ⲣⲱϥ ⲛϥ̄ⲟⲙⲕⲟⲩ ·
</p>
<p n="06">
ⲉⲙⲡⲟⲩⲣ̄ⲡⲙⲉⲉⲩⲉ ⲛ̄ⲑⲉ ⲉⲛⲧⲁϥⲥⲟⲡⲥ̄ ⲉϫⲱⲟⲩ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲛⲟⲩⲧⲉ · ϫⲉⲉϣⲱⲡⲉ ⲕⲛⲁⲕⲱ ⲛⲁⲩ ⲉⲃⲟⲗ ⲙ̄ⲡⲉⲩⲛⲟⲃⲉ. ⲉⲓ̈ⲉ ⲕⲁⲁϥ · ⲉϣⲱⲡⲉ ⲙ̄ⲙⲟⲛ ⲉⲓ̈ⲉ ϥⲟⲧⲧ̄ ⲉⲃⲟⲗ ϩⲙ̄ⲡⲉⲕϫⲱⲱⲙⲉ ⲉⲛⲧⲁⲕⲥⲁϩϥ̄ · ⲟⲩⲧⲉ ⲙ̄ⲡⲟⲩⲣ̄ⲡⲙⲉⲉⲩⲉ ⲛ̄ⲑⲉ ⲉⲛⲧⲁϥϩⲱⲛ ⲉⲧⲟⲟⲧⲟⲩ ϩⲙ̄ⲡⲉϥϣⲁϫⲉ ϫⲉϯϩⲧⲏⲕ ⲉⲣⲟⲕ ⲉⲡϩⲱⲃ ⲙ̄ⲡⲥⲱⲃϩ̄. ⲉⲧⲉⲧⲁⲓ̈ ⲧⲉ ⲧⲕⲁⲧⲁⲗⲁⲗⲓⲁ · 
</p>
<p n="07">
ⲛ̄ⲧⲉⲧⲛ̄ⲥⲟⲟⲩⲛ ⲁⲛ ϫⲉⲉⲣⲉⲡⲉⲛⲥⲙⲓⲛⲉ ϣⲟⲟⲡ ⲛⲁⲛ ⲉⲃⲟⲗ ϩⲓⲧⲛ̄ⲛⲉⲛⲉⲣⲏⲩ. ⲡⲁⲗⲓⲛ ⲟⲛ ⲉⲡⲉⲛⲧⲁⲕⲟ ϣⲟⲟⲡ ⲛⲁⲛ ⲉⲃⲟⲗ ϩⲓⲧⲛ̄ⲛⲉⲛⲉⲣⲏⲩ ·
</chapter>
<chapter n="09">
<p n="01">
ⲥⲱⲧⲙ̄ ϫⲉⲁϥϫⲟⲟⲥ ϫⲉⲉϣϫⲉ ⲟⲩⲛ̄ⲟⲩⲙⲛ̄ⲧⲣⲙ̄ⲛ̄ϩⲏⲧ ϣⲟⲟⲡ ⲛⲁⲕ · ⲟⲩⲱϣⲃ̄ ⲙ̄ⲡⲉⲧϩⲓⲧⲟⲩⲱⲕ · ⲉϣⲱⲡⲉ ⲙ̄ⲙⲟⲛ ⲕⲁⲧⲉⲕϭⲓϫ ϩⲓⲣⲛ̄ⲣⲱⲕ · ⲁⲩⲱ ϫⲉⲟⲩϣⲁϫⲉ ⲉϫⲟⲟϥ ϩⲙ̄ⲡⲉϥⲟⲩⲟⲉⲓϣ. ⲛⲁⲛⲟⲩϥ ⲧⲏⲣϥ̄ ·
</p>
<p n="02">
ⲉϣⲱⲡⲉ ⲇⲉ ⲟⲛ ⲉⲟⲩⲛ̄ⲟⲩⲁ ⲉⲣⲉⲡⲉϥϩⲏⲧ ⲙⲟⲕϩ̄ ϩⲛ̄ⲟⲩϩⲱⲃ. ⲛⲓⲙ ⲡⲉⲧⲕⲱⲗⲩⲉ ⲙ̄ⲙⲟϥ ⲉϫⲟⲟϥ ⲉⲛⲉⲧⲛ̄ⲉⲓⲟⲧⲉ ϩⲛ̄ⲟⲩⲙⲛ̄ⲧⲣⲙ̄ⲛ̄ϩⲏⲧ ⲙⲛ̄ⲟⲩⲉⲡⲓⲥⲧⲏⲙⲏ. ⲁⲩⲱ ⲙⲛ̄ⲗⲁⲁⲩ ⲛ̄ⲙ̄ⲕⲁϩ ⲛ̄ϩⲏⲧ ⲛⲁϣⲱⲡⲉ · ⲁⲗⲗⲁ ⲉⲩⲛⲁⲣⲁϣⲉ ⲛ̄ⲧⲟϥ ⲛ̄ϩⲟⲩⲟ · ⲉϫⲛ̄ⲧⲡⲁⲣⲣⲏⲥⲓⲁ ⲛ̄ⲧⲙⲛ̄ⲧϣⲏⲣⲉ, ⲁⲩⲱ ⲧⲙⲛ̄ⲧⲥⲟⲛ ·
</p>
<p n="03">
ϩⲓⲧⲛ̄ⲛⲁⲓ̈ ⲅⲁⲣ ⲉϣⲁⲣⲉⲧⲙⲛ̄ⲧϩⲏⲧ ⲛ̄ⲟⲩⲱⲧ ⲟⲩⲱⲛϩ̄ ⲉⲃⲟⲗ. ϫⲉⲙⲛ̄ⲡⲱⲧϫ̄ ϩⲙ̄ⲡⲉⲛϩⲏⲧ ⲉϩⲟⲩⲛ ⲉⲛⲉⲛⲉⲣⲏⲩ · ⲁⲗⲗⲁ ⲧⲛ̄ⲣⲟⲉⲓⲥ ⲉⲡⲉⲛⲗⲁⲥ ⲉⲕⲁⲧⲁⲗⲁⲗⲓⲁ ⲛⲓⲙ · ⲡⲉⲧϩⲁⲣⲉϩ ⲅⲁⲣ ⲉⲣⲱϥ ⲙⲛ̄ⲡⲉϥⲗⲁⲥ · ⲉϥϩⲁⲣⲉϩ ⲉⲧⲉϥⲯⲩⲭⲏ · ⲁⲩⲱ ⲡⲉⲧⲙⲉ ⲙ̄ⲡⲱⲛϩ̄. ϥⲛⲁϯⲥⲟ ⲉⲣⲱϥ ·
</p>
<p n="04">
ⲁⲩⲱ ϫⲉⲉⲣⲉⲡⲙⲟⲩ ⲙⲛ̄ⲡⲱⲛϩ̄ · ϩⲛ̄ⲧϭⲓϫ ⲙⲛ̄ⲡⲗⲁⲥ · ⲡⲉⲧⲁⲙⲁϩⲧⲉ ⲇⲉ ⲙ̄ⲙⲟϥ. ⲛⲁⲥⲉⲓ ⲛ̄ⲛⲉϥⲕⲁⲣⲡⲟⲥ · ⲁⲩⲱ ϫⲉⲙ̄ⲡⲣ̄ⲁϣⲁϩⲟⲙ ⲉⲛⲉⲧⲛ̄ⲉⲣⲏⲩ ⲛⲁⲥⲛⲏⲩ. ⲉⲧⲉⲧⲛ̄ⲥⲟⲟⲩⲛ ϫⲉⲧⲛ̄ⲛⲁϫⲓ ⲛ̄ⲟⲩⲛⲟϭ ⲛ̄ⲕⲣⲓⲙⲁ ⲧⲏⲣⲛ̄ · ⲉⲓⲥϩⲏⲏⲧⲉ ⲡⲉⲕⲣⲓⲧⲏⲥ ⲁϩⲉⲣⲁⲧϥ̄ ϩⲓⲣⲙ̄ⲡⲣⲟ · ⲉⲧⲣⲉϥⲕⲣⲓⲛⲉ ⲙ̄ⲡⲟⲩⲁ ⲡⲟⲩⲁ ⲕⲁⲧⲁⲛⲉϥϩⲃⲏⲩⲉ ·
</p>
<p n="05">
ⲙⲏ ϩⲉⲛϩⲃⲏⲩⲉ ϣⲏⲙ ⲛⲉ ⲛⲁⲓ̈ ⲉⲛⲧⲁⲛⲓⲣⲱⲙⲉ ⲙ̄ⲡⲟⲛⲏⲣⲟⲥ, ⲁⲩⲱ ⲛ̄ⲕⲣⲟϥ ϩⲓⲧⲟⲟⲟⲧⲟⲩ ⲉⲣⲟⲟⲩ. ⲙⲁⲗⲓⲥⲧⲁ ⲉⲧⲣⲉⲩⲥⲙⲓⲛⲉ ⲛ̄ϩⲉⲛⲥϩⲁⲓ̈ ⲉⲧⲟϭⲟⲩ ⲉⲃⲟⲗ · ⲉⲩⲧⲟⲩⲛⲟⲥ ⲛ̄ϩⲉⲛⲥⲧⲁⲥⲓⲥ. ⲁⲩⲱ ⲉⲩϯⲡⲱⲣϫ̄ ⲛ̄ⲛⲉⲥⲛⲏⲩ, ϩⲛ̄ⲧⲉⲩⲙⲣ̄ⲣⲉ ⲛ̄ⲕⲣⲟϥ. ⲉⲃⲟⲗ ϫⲉⲛ̄ⲥⲉⲣ̄ϩⲟⲧⲉ ⲁⲛ ϩⲏⲧϥ̄ ⲙ̄ⲡⲛⲟⲩⲧⲉ · ⲕⲁⲧⲁⲡⲉⲧⲥⲏϩ ϫⲉϩⲉⲛⲣⲱⲙⲉ ⲛ̄ⲥⲛⲟϥ ⲁⲩⲱ ⲛ̄ⲕⲣⲟϥ. ⲛ̄ⲛⲉⲩⲣ̄ⲡⲙⲉⲉⲩⲉ ⲛ̄ⲛⲉⲩϩⲟⲟⲩ :
</p>
<p n="06">
ⲙⲏ ⲙⲛ̄ⲣⲱⲙⲉ ϩⲣⲁⲓ̈ ⲛ̄ϩⲏⲧⲧⲏⲩⲧⲛ̄, ⲏ ⲥϩⲓⲙⲉ. ⲙⲛ̄ϣⲏⲣⲉ, ⲙⲛ̄ϣⲉⲉⲣⲉ, ϩⲱⲥ ⲁⲅⲅⲉⲗⲟⲥ. ⲏ ϩⲱⲥ ⲁⲅⲅⲉⲗⲟⲥ ⲁⲛ ⲡⲉ ϩⲁⲣⲉϩ ⲉⲡⲉⲩϩⲏⲧ ⲙⲛ̄ⲡⲉⲩⲥⲱⲙⲁ ⲉⲃⲟⲗ ϩⲛ̄ϫⲱϩⲙ̄ ⲛⲓⲙ ⲙⲛ̄ⲧⲱⲗⲙ̄ ⲛⲓⲙ · ⲁⲩⲱ ⲡⲉⲩⲗⲁⲥ ⲉⲃⲟⲗ ϩⲙ̄ⲡϭⲟⲗ ⲙⲛ̄ⲧⲙⲛ̄ⲧϩⲁϩ ⲛ̄ϣⲁϫⲉ, ⲁⲩⲱ ⲧⲉⲩϩⲩⲡⲟⲙⲟⲛⲏ ⲙ̄ⲙⲉ :
</p>
<p n="07">
ⲟⲩⲛ̄ⲣⲱⲙⲉ ⲟⲛ. ⲟⲩⲛ̄ⲥϩⲓⲙⲉ. ⲟⲩⲛ̄ϣⲏⲣⲉ ϩⲓϣⲉⲉⲣⲉ ϩⲱⲥ ⲇⲓⲁⲃⲟⲗⲟⲥ ⲏ ϩⲱⲥ ⲇⲓⲁⲃⲟⲗⲟⲥ ⲁⲛ ⲛ̄ⲧⲟϥ ⲡⲉ ϫⲱϩⲙ̄ ⲙ̄ⲡⲉⲩϩⲏⲧ ⲙⲛ̄ⲡⲉⲩⲥⲱⲙⲁ ϩⲛ̄ⲁⲕⲁⲑⲁⲣⲥⲓⲁ ⲛⲓⲙ · ⲁⲩⲱ ⲡⲉⲩⲗⲁⲥ ϩⲛ̄ⲧⲕⲁⲧⲁⲗⲁⲗⲓⲁ ⲙⲛ̄ⲡⲉⲕⲣⲟϥ · ⲁⲩⲱ ⲧⲉⲩϩⲩⲡⲟⲙⲟⲛⲏ ⲛ̄ϭⲟⲗ ·
</p>
<p n="08">
ⲏ ⲛⲉⲓ̈ϩⲃⲏⲩⲉ ⲁⲛ ⲛ̄ⲕⲣⲟϥ ϩⲓⲙⲟⲥⲧⲉ ϩⲓϯⲧⲱⲛ ⲛⲉⲧϯ ⲙ̄ⲙⲱⲧⲛ̄ ⲉⲧⲟⲟⲧϥ̄ ⲙ̄ⲡⲉⲧϭⲟⲣϭ̄ ⲉⲣⲱⲧⲛ̄ ⲉⲧⲁⲕⲉⲧⲏⲩⲧⲛ̄ ⲛ̄ⲁⲕⲁⲑⲁⲣⲧⲟⲥ ⲛ̄ⲣⲱⲙⲉ, ⲁⲩⲱ ⲛ̄ⲗⲟⲓⲙⲟⲥ · ⲕⲁⲧⲁⲑⲉ ⲉⲧⲥⲏϩ ϫⲉⲛⲉⲕⲣⲟϥ ⲛⲁϣⲱⲡⲉ ϩⲛ̄ⲟⲩϣⲱⲗ ·
</p>
<p n="09">
ⲡⲁⲗⲓⲛ ⲟⲛ ⲛ̄ⲧⲉⲧⲛ̄ϫⲱⲗϫ̄ ⲉⲃⲟⲗ ϩⲓⲧⲛ̄ⲛⲉⲧⲛ̄ⲉⲣⲏⲩ · ⲡⲁⲗⲓⲛ ⲛ̄ⲧⲉⲧⲛ̄ⲣ̄ϩⲓⲉⲓⲧ ⲉⲛⲉⲧⲛ̄ⲉⲣⲏⲩ · ϣⲁⲛⲧⲉⲡⲥⲁⲧⲁⲛⲁⲥ ⲙⲉϩⲉⲓⲁⲧϥ̄ ⲙ̄ⲙⲱⲧⲛ̄ · ⲁⲩⲱ ⲛϥ̄ϩⲱⲙ ⲉϫⲱⲧⲛ̄ ϩⲛ̄ⲛⲓϩⲃⲏⲩⲉ ⲛ̄ⲃⲟⲧⲉ · ⲁⲩⲱ ⲛ̄ⲧⲉⲧⲛ̄ϭⲗⲟⲙⲗⲙ̄ ϩⲛ̄ⲛⲉϥϣⲛⲏⲩ ·
</chapter>
<chapter n="10">
<p n="01">
ⲙ̄ⲡⲣ̄ⲙⲉⲉⲩⲉ ϫⲉⲉⲓ̈ⲙⲟⲥⲧⲉ ⲙ̄ⲙⲱⲧⲛ̄, ⲉⲓ̈ϫⲱ ⲛ̄ⲛⲁⲓ̈ · ⲁⲗⲗⲁ ⲛⲁⲙⲉ ⲉⲓ̈ⲟⲩⲉϣⲧⲏⲩⲧⲛ̄ ⲛ̄ϩⲟⲩⲟ. ⲉⲓ̈ⲥⲩⲙⲃⲟⲩⲗⲉⲩⲉ ⲛⲏⲧⲛ̄ ϩⲱⲥ ⲥⲟⲛ · ϫⲉⲕⲁⲥ ⲉⲧⲉⲧⲛⲁⲣ̄ϩⲧⲏⲧⲛ̄ ⲛ̄ⲧⲉⲧⲛ̄ⲣ̄ⲃⲟⲗ ⲉⲛϭⲟⲣϭⲥ̄ ⲙ̄ⲡⲇⲓⲁⲃⲟⲗⲟⲥ · ⲕⲁⲧⲁⲡⲉⲧⲥⲏϩ. ϫⲉⲕⲛⲁⲛⲧ̄ ⲉⲃⲟⲗ ϩⲛ̄ⲧⲉⲓ̈ϭⲟⲣϭⲥ̄ ⲉⲛⲧⲁⲩϩⲟⲡⲥ̄ ⲉⲣⲟⲓ̈, ϫⲉⲛ̄ⲧⲟⲕ ⲡⲉ ⲧⲁⲛⲁϣⲧⲉ ·
</p>
<p n="02">
ⲁⲩⲱ ⲟⲛ ϫⲉⲡⲇⲓⲕⲁⲓⲟⲥ ϣⲁϥⲉⲓ ⲉⲃⲟⲗ ϩⲁϩⲉⲛϣⲛⲏⲩ · ⲁⲩⲱ ⲛ̄ⲧⲛ̄ⲣ̄ⲙ̄ⲡϣⲁ ⲛ̄ϫⲱ ⲙ̄ⲡϣⲁϫⲉ ⲉⲧⲥⲏϩ ϫⲉⲧⲁⲙⲛ̄ⲧϫⲁϫⲉ ⲙ̄ⲡⲣ̄ⲣⲁϣⲉ ⲙ̄ⲙⲟⲓ̈. ϫⲉⲁⲓ̈ϩⲉ, ϯⲛⲁⲧⲱⲟⲩⲛ ⲟⲛ :
</p>
<p n="03">
ⲧⲉⲛⲟⲩ ϭⲉ ⲛⲉⲥⲛⲏⲩ ⲛ̄ⲧⲱⲧⲛ̄ ⲧⲏⲣⲧⲛ̄ ϩⲓⲟⲩⲥⲟⲡ ϩⲁⲣⲉϩ ⲉⲣⲱⲧⲛ̄ ϩⲛ̄ⲧⲁⲅⲁⲡⲏ ⲙ̄ⲡⲛⲟⲩⲧⲉ. ϫⲉⲕⲁⲥ ⲉⲛⲛⲉⲩϫⲓⲧⲏⲩⲧⲛ̄ ϩⲛ̄ⲧⲉⲡⲗⲁⲛⲏ ⲛ̄ⲛ̄ⲁⲛⲟⲙⲟⲥ. ⲛ̄ⲧⲉⲧⲛ̄ϩⲉ, ⲉⲃⲟⲗ ϩⲙ̄ⲡⲉⲧⲛ̄ⲧⲁϫⲣⲟ, ⲉⲧⲉⲧⲁⲓ̈ <ⲧⲉ> ⲧⲉⲧⲛ̄ϩⲩⲡⲟⲙⲟⲛⲏ ⲉⲧϫⲏⲕ ⲉⲃⲟⲗ ⲙ̄ⲙⲛ̄ⲧⲣⲙ̄ⲛ̄ϩⲏⲧ ⲛⲓⲙ · ⲁⲩⲱ ⲣⲟⲉⲓⲥ ⲁϩⲉⲣⲁⲧⲧⲏⲩⲧⲛ̄ ϩⲛ̄ⲧⲡⲓⲥⲧⲓⲥ ϫⲣⲟ ⲛ̄ⲧⲉⲧⲛ̄ϭⲙ̄ϭⲟⲙ · ⲛⲉⲧⲛ̄ϩⲃⲏⲩⲉ ⲧⲏⲣⲟⲩ, ⲙⲁⲣⲟⲩϣⲱⲡⲉ ϩⲛ̄ⲟⲩⲁⲅⲁⲡⲏ ·
</p>
<p n="04">
ⲁⲩⲱ ⲟⲛ ⲕⲁⲧⲁⲑⲉ ⲉⲛⲧⲁⲡⲁⲡⲟⲥⲧⲟⲗⲟⲥ ϫⲟⲟⲥ ϫⲉϯⲡⲁⲣⲁⲕⲁⲗⲉⲓ ⲙ̄ⲙⲱⲧⲛ̄ ⲛⲁⲥⲛⲏⲩ, ⲉⲧⲣⲉⲧⲛ̄ϭⲱϣⲧ̄ ⲉⲛⲉⲧⲉⲓⲣⲉ ⲛ̄ⲙ̄ⲡⲱⲣϫ̄ ⲙⲛ̄ⲛⲉⲥⲕⲁⲛⲇⲁⲗⲟⲛ ⲡⲁⲣⲁⲧⲉⲥⲃⲱ ⲉⲛⲧⲁⲧⲉⲧⲛ̄ ϫⲓⲥⲃⲱ ⲉⲣⲟⲥ. ⲛ̄ⲧⲉⲧⲛ̄ⲥⲁϩⲉⲧⲏⲩⲧⲛ̄ ⲉⲃⲟⲗ ⲙ̄ⲙⲟⲟⲩ · ⲛⲁⲓ̈ ⲅⲁⲣ ⲛ̄ⲧⲉⲓ̈ⲙⲓⲛⲉ. ⲛ̄ⲥⲉⲟ ⲁⲛ ⲛ̄ϩⲙ̄ϩⲁⲗ ⲙ̄ⲡϫⲟⲉⲓⲥ ⲡⲉⲭ̄ⲥ̄ · ⲁⲗⲗⲁ ⲉⲩⲟ ⲛ̄ϩⲏⲧⲟⲩ · ⲁⲩⲱ ⲉⲃⲟⲗ ϩⲓⲧⲛ̄ⲧⲉⲩϭⲓⲛϣⲁϫⲉ ⲉⲧϩⲟⲗϭ̄ ⲙⲛ̄ⲡⲉⲥⲙⲟⲩ ϣⲁⲩⲉⲝⲁⲡⲁⲧⲁ ⲙ̄ⲡϩⲏⲧ ⲛ̄ⲛ̄ⲃⲁⲗϩⲏⲧ :
</p>
<p n="05">
ⲁⲩⲱ ⲟⲛ ϫⲉϯϩⲧⲏⲧⲛ̄ ⲉⲛⲓⲟⲩϩⲟⲟⲣ · ϯϩⲧⲏⲧⲛ̄ ⲉⲛⲓⲉⲣⲅⲁⲧⲏⲥ ⲉⲑⲟⲟⲩ · ϯϩⲧⲏⲧⲛ̄ ⲉⲛⲣⲱⲙⲉ ⲉⲛⲧⲁⲛ̄ⲇⲁⲓⲙⲱⲛ ⲣ̄ϫⲟⲉⲓⲥ ⲉⲣⲟⲟⲩ. ⲙ̄ⲡⲣ̄ⲧⲣⲉⲩⲥⲕⲁⲛⲇⲁⲗⲓⲍⲉ ⲙ̄ⲙⲱⲧⲛ̄ · 
</p>
<p n="06">
ϩⲙ̄ⲡⲁⲓ̈ ⲅⲁⲣ ⲛ̄ⲧⲁϥϫⲟⲟⲥ ⲛ̄ϭⲓⲡⲁⲡⲟⲥⲧⲟⲗⲟⲥ ϫⲉⲉⲓ̈ϫⲱ ⲙ̄ⲙⲟⲥ ⲕⲁⲧⲁⲟⲩⲥⲱϣ · ⲧⲉⲧⲛ̄ⲁⲛⲉⲭⲉ ⲅⲁⲣ ⲉϩⲛⲏⲧⲛ̄ ⲛ̄ⲛⲓⲁⲑⲏⲧ · ⲉⲛⲧⲉⲧⲛ̄ϩⲉⲛⲥⲁⲃⲉⲉⲩ · ⲧⲉⲧⲛ̄ⲁⲛⲉⲭⲉ ⲅⲁⲣ ⲙ̄ⲡⲉⲧⲉⲝⲁⲡⲁⲧⲁ ⲙ̄ⲙⲱⲧⲛ̄ · ⲙ̄ⲡⲉⲧⲕⲧⲟ ⲉⲃⲟⲗ · ⲙ̄ⲡⲉⲧⲉⲓⲣⲉ ⲙ̄ⲙⲱⲧⲛ̄ ⲛ̄ϩⲙ̄ϩⲁⲗ · ⲙ̄ⲡⲉⲧⲟⲩⲱⲙ · ⲙ̄ⲡⲉⲧϫⲓ · ⲙ̄ⲡⲉⲧϫⲓⲥⲉ ⲙ̄ⲙⲟϥ · ⲙ̄ⲡⲉⲧϩⲓⲟⲩⲉ ⲉϩⲟⲩⲛ ⲉⲡⲉⲧⲛ̄ϩⲟ · 
</p>
<p n="07">
ⲏ ⲟⲩⲛⲟϭ, ⲛ̄ⲛⲟⲃⲉ ⲁⲛ ⲡⲉ ϫⲉⲧⲉⲧⲛ̄ϫⲓ, ⲁⲩⲱ ⲧⲉⲧⲛ̄ϯ ⲙⲛ̄ⲛ̄ⲕⲟⲥⲙⲓⲕⲟⲛ ⲡⲁⲣⲁⲧⲉⲅⲛⲱⲙⲏ ⲛ̄ⲛⲉⲧⲛ̄ⲉⲓⲟⲧⲉ ⲉⲧϥⲓ ⲙ̄ⲡⲉⲧⲛ̄ⲣⲟⲟⲩϣ · ⲙⲁⲗⲓⲥⲧⲁ ⲉⲥⲕⲏ ⲉϩⲣⲁⲓ̈ ⲉⲃⲟⲗ ϩⲓⲧⲛ̄ⲛⲉⲛⲉⲓⲟⲧⲉ ϫⲓⲛⲛ̄ϣⲟⲣⲡ̄ ϫⲉⲛ̄ⲛⲉⲣⲱⲙⲉ ϫⲓ, ⲏ ⲉϯ ⲡⲁⲣⲁⲧⲉⲩⲅⲛⲱⲙⲏ ·
</p>
<p n="08">
ⲁⲩⲱ ⲟⲛ ⲛⲉⲛⲉⲓⲟⲧⲉ ⲉⲛⲧⲁⲩⲃⲱⲕ ⲧⲉⲛⲟⲩ ⲉⲣⲁⲧϥ̄ ⲙ̄ⲡⲛⲟⲩⲧⲉ ⲁⲩϩⲱⲛ ⲁⲩⲱ ⲁⲩⲡⲁⲣⲁⲅⲅⲉⲓⲗⲉ, ϫⲉϥⲥϩⲟⲩⲟⲣⲧ̄ ⲛ̄ϭⲓⲡⲉⲧⲛⲁϫⲓ, ⲁⲩⲱ ⲛϥ̄ϯ ϩⲛ̄ⲟⲩⲕⲣⲟϥ ⲁϫⲛ̄ⲛⲉϥⲉⲓⲟⲧⲉ :
</chapter>
<chapter n="11">
<p n="01">
ⲛ̄ⲧⲱⲧⲛ̄ ⲇⲉ ⲛ̄ϩⲗ̄ⲗⲟⲓ̈ ϥⲓⲡⲣⲟⲟⲩϣ ⲛ̄ⲛ̄ⲣⲱⲙⲉ ⲉⲧϩⲁⲧⲉⲧⲏⲩⲧⲛ̄ ⲉⲧϭⲁⲗⲱⲟⲩ ⲉⲣⲱⲧⲛ̄. ⲉⲧⲉⲛⲉⲧⲛ̄ϣⲏⲣⲉ ⲛⲉ · ⲛ̄ⲑⲉ ⲉⲛⲧⲁⲧⲉⲧⲛ̄ϣⲟⲡⲟⲩ ⲉⲣⲱⲧⲛ̄ ⲉⲧⲃⲉⲡⲛⲟⲩⲧⲉ.
</p>
<p n="02">
ⲛ̄ⲧⲉⲧⲛ̄ϥⲓⲡⲣⲟⲟⲩϣ ⲟⲛ ⲛ̄ⲧⲉⲩⲯⲩⲭⲏ ϩⲛ̄ⲧⲁⲅⲁⲡⲏ ⲙ̄ⲡⲛⲟⲩⲧⲉ · ϫⲉϥⲥⲏϩ ϫⲉϯⲡⲁⲣⲁⲕⲁⲗⲉⲓ ϭⲉ ⲛ̄ⲛⲉⲡⲣⲉⲥⲃⲩⲧⲉⲣⲟⲥ ⲉⲧⲛ̄ϩⲏⲧⲧⲏⲩⲧⲛ̄ ϩⲱⲥ ϣⲃⲣ̄ⲡⲣⲉⲥⲃⲩⲧⲉⲣⲟⲥ, ⲁⲩⲱ ⲙ̄ⲙⲛ̄ⲧⲣⲉ ⲛ̄ⲙ̄ⲙⲟⲕϩⲥ̄ ⲙ̄ⲡⲉⲭ̄ⲥ̄ · ⲁⲩⲱ ϩⲱⲥ ⲟⲓⲕⲟⲛⲟⲙⲟⲥ ⲙ̄ⲡⲉⲟⲟⲩ ⲉⲧⲛⲁϭⲱⲗⲡ̄ ⲉⲃⲟⲗ ϫⲉⲙⲟⲟⲛⲉ ⲙ̄ⲡⲟϩⲉ ⲙ̄ⲡⲛⲟⲩⲧⲉ, ⲉⲧⲛ̄ϩⲏⲧⲧⲏⲩⲧⲛ̄, ϩⲛ̄ⲟⲩϩⲧⲟⲣ ⲁⲛ · ⲁⲗⲗⲁ ⲉϩⲛⲏⲧⲛ̄ ⲕⲁⲧⲁⲡⲛⲟⲩⲧⲉ · ⲟⲩⲧⲉ ϩⲛ̄ⲟⲩⲙⲛⲧⲙⲁⲓ̈ϩⲏⲩ ⲛ̄ϣⲗⲟϥ ⲁⲛ · ⲁⲗⲗⲁ ϩⲛ̄ⲟⲩⲟⲩⲣⲟⲧ · ϩⲱⲥ ⲉⲧⲉⲧⲛ̄ⲟ ⲁⲛ ⲛ̄ϫⲟⲉⲓⲥ ⲉⲛⲉⲕⲗⲏⲣⲟⲥ · ⲁⲗⲗⲁ ⲉⲧⲉⲧⲛ̄ϣⲟⲟⲡ ⲛ̄ⲧⲩⲡⲟⲥ ⲙ̄ⲡⲟϩⲉ ·
</p>
<p n="03">
ⲉⲧⲉⲧⲛ̄ⲉⲓⲣⲉ ⲙ̄ⲡⲙⲉⲉⲩⲉ ϫⲉⲁⲩϫⲟⲟⲥ ϫⲉϩⲛ̄ⲟⲩϫⲟ ⲉⲃⲟⲗ · ⲥⲉⲛⲁϫⲟⲓ̈ ⲉⲃⲟⲗ ϩⲁⲛⲉⲧⲛ̄ⲯⲩⲭⲏ · ⲁⲩⲱ ϫⲉⲡⲉⲛⲧⲁⲩϭⲁⲗⲉϩⲁϩ ⲉⲣⲟϥ. ⲥⲉⲛⲁϣⲁⲧϥ̄ ⲛ̄ϩⲁϩ · ⲛ̄ⲧⲉⲧⲛ̄ϥⲓⲡⲣⲟⲟⲩϣ ⲛ̄ⲧⲉⲩⲯⲩⲭⲏ ⲕⲁⲧⲁⲡⲛⲟⲩⲧⲉ · ⲁⲩⲱ ⲟⲛ ⲛ̄ⲧⲉⲧⲛ̄ⲧⲙ̄ⲕⲁⲁⲩ ⲉⲩϣⲁⲁⲧ ⲛ̄ⲧⲉⲩⲭⲣⲉⲓⲁ ⲕⲁⲧⲁⲡⲉⲛⲃⲓⲟⲥ ·
</p>
<p n="04">
ϫⲉⲁⲩϫⲟⲟⲥ ϫⲉⲉϣⲱⲡⲉ ⲟⲩⲛ̄ⲟⲩⲥⲟⲛ, ⲏ ⲟⲩⲥⲱⲛⲉ ⲕⲏ ⲕⲁϩⲏⲩ. ⲁⲩⲱ ⲉⲩϣⲁⲁⲧ ⲛ̄ⲧⲉϩⲣⲉ ⲙ̄ⲡⲉϩⲟⲟⲩ, ⲡⲉϩⲟⲟⲩ · ⲛ̄ⲧⲉⲟⲩⲁ ϫⲟⲟⲥ ⲛⲁⲩ ⲉⲃⲟⲗ ⲛ̄ϩⲏⲧⲧⲏⲩⲧⲛ̄ ϫⲉⲃⲱⲕ ϩⲛ̄ⲟⲩⲉⲓⲣⲏⲛⲏ, ⲛ̄ⲧⲉⲧⲛ̄ϩⲙⲟⲙ ⲛ̄ⲧⲉⲧⲛ̄ⲥⲓ. ⲛϥ̄ⲧⲙ̄ϯ ⲇⲉ ⲛⲁⲩ ⲛ̄ⲛⲉⲧⲟⲩⲁϩⲉ ⲛⲁⲩ, ⲛ̄ⲧⲉⲡⲥⲱⲙⲁ · ⲟⲩ ⲡⲉ ⲫⲏⲩ ·
</p>
<p n="05">
ⲉϣⲱⲡⲉ ⲇⲉ ⲛ̄ⲥⲉϣⲁⲁⲧ ⲁⲛ ⲛ̄ⲧⲉϩⲣⲉ ⲙⲛ̄ⲑⲃ̄ⲥⲱ · ⲙⲛ̄ⲧⲁⲩ ϣⲁϫⲉ ⲙ̄ⲙⲁⲩ ⲉϫⲱ · ⲁⲩⲱ ⲛ̄ⲧⲟⲕ ϩⲱⲱⲕ ⲟⲛ ⲕⲛⲁϣⲱⲡⲉ ⲛ̄ⲁⲧⲛⲟⲃⲉ ·
</p>
<p n="06">
ⲁⲗⲗⲁ ⲣⲟⲉⲓⲥ ⲛ̄ⲧⲟϥ ⲉⲧⲙ̄ⲕⲁⲁⲩ ⲉϣⲃ̄ⲟⲩⲟⲛ ⲉⲟⲩⲟⲛ · ⲙⲏⲡⲟⲧⲉ ⲛⲅ̄ϭⲛ̄ϩⲟⲉⲓⲛⲉ ⲉⲩϫⲓ ⲙ̄ⲡⲉⲩⲙ̄ⲧⲟⲛ ϫⲉⲟⲩⲛ̄ⲧⲁⲩ ⲣⲱⲙⲉ ⲙ̄ⲙⲁⲩ · ⲛⲅ̄ϭⲛ̄ϩⲟⲉⲓⲛⲉ ⲉⲩⲙⲟⲟϣⲉ ϩⲛ̄ⲟⲩⲕⲱⲗϫ̄ ⲙⲛ̄ⲟⲩⲙ̄ⲕⲁϩ ϫⲉⲙⲛ̄ⲧⲟⲩ ⲣⲱⲙⲉ ⲙ̄ⲙⲁⲩ ⲉⲧⲃⲉⲡⲁⲓ̈ ⲟⲩⲛⲟϭ, ⲛ̄ⲛⲟⲃⲉ ⲡⲉ ϩⲙ̄ⲙⲁ ⲛ̄ⲧⲉⲓ̈ϩⲉ ⲉⲧⲣⲉⲩϫⲓⲡϩⲟ ⲛ̄ϩⲟⲓ̈ⲛⲉ. ⲛ̄ⲥⲉⲕⲁϩⲟⲓ̈ⲛⲉ · ⲉⲩⲙⲟⲩϩ ⲛ̄ⲥⲱⲟⲩ ⲣⲱ ⲁⲛ ϩⲟⲗⲱⲥ · 
</p>
<p n="07">
ⲁⲗⲗⲁ ⲙⲁⲣⲉⲟⲩϣⲱϣ ⲛ̄ⲟⲩⲱⲧ ϣⲱⲡⲉ ⲛⲁⲩ, ⲧⲏⲣⲟⲩ ϩⲓⲟⲩⲥⲟⲡ ⲛ̄ⲑⲉ ⲉⲧⲥⲏϩ ϫⲉⲡⲁⲡⲉϩⲟⲩⲟ ⲙ̄ⲡϥ̄ⲣ̄ϩⲟⲩⲟ · ⲁⲩⲱ ⲡⲁⲡⲕⲟⲩⲓ̈ · ⲙ̄ⲡϥ̄ⲥⲃⲟⲕ · ϫⲉⲕⲁⲥ ⲉⲣⲉⲟⲩⲙ̄ⲧⲟⲛ ϣⲱⲡⲉ ⲛⲁⲩ ⲧⲏⲣⲟⲩ · ⲛ̄ⲥⲉϣⲙ̄ϣⲉ ⲙ̄ⲡⲛⲟⲩⲧⲉ ϩⲛ̄ⲟⲩⲧⲱⲧ ⲛ̄ϩⲏⲧ · ⲉⲙⲛ̄ⲁⲣⲓⲕⲉ ϣⲟⲟⲡ. ⲟⲩⲧⲉ ⲙⲛ̄ⲧⲣⲉϥϫⲓϩⲟ :
</chapter>
<chapter n="12">
<p n="01">
ⲛ̄ⲧⲱⲧⲛ̄ ⲇⲉ ⲛ̄ⲉⲓⲟⲧⲉ ⲛ̄ⲛ̄ⲏⲓ̈ ϥⲓⲡⲣⲟⲟⲩϣ ⲛ̄ⲛ̄ⲣⲱⲙⲉ ⲉⲛⲧⲁⲡⲛⲟⲩⲧⲉ ϭⲁⲗⲱⲟⲩ, ⲉⲣⲱⲧⲛ̄ ϩⲛ̄ⲟⲩϩⲟⲧⲉ ⲛ̄ⲧⲉⲡⲛⲟⲩⲧⲉ ⲉⲧⲉⲧⲛ̄ϯⲥⲃⲱ ⲛⲁⲩ ⲉⲡⲟⲩϫⲁⲓ̈ ⲛ̄ⲛⲉⲩⲯⲩⲭⲏ · ϫⲉⲁⲩϫⲟⲟⲥ ϫⲉⲛ̄ⲉⲓⲟⲧⲉ ⲙ̄ⲡⲣ̄ϯⲛⲟⲩϭⲥ̄ ⲛ̄ⲛⲉⲧⲛ̄ϣⲏⲣⲉ · ⲁⲗⲗⲁ ⲥⲁⲛⲟⲩϣⲟⲩ ϩⲛ̄ⲧⲉⲥⲃⲱ ⲙⲛ̄ⲡⲧⲥⲁⲃⲟ ⲙ̄ⲡϫⲟⲉⲓⲥ ·
</p>
<p n="02">
ⲁⲩⲱ ⲟⲛ ϫⲉⲡⲉⲧⲉⲟⲩⲛ̄ⲣⲱⲙⲉ ϭⲁⲗⲱⲟⲩ ⲉⲣⲟϥ. ⲥⲉⲛⲁϫⲛⲟⲩϥ ⲉⲣⲟϥ · ϩⲟⲙⲟⲓⲱⲥ ⲡⲉⲧⲉⲙⲛ̄ⲣⲱⲙⲉ ϭⲁⲗⲱⲟⲩ, ⲉⲣⲟϥ · ⲥⲉⲛⲁϫⲛⲟⲩϥ ⲉⲧⲉϥⲯⲩⲭⲏ ⲙ̄ⲙⲓⲛ ⲙ̄ⲙⲟϥ ·
</p>
<p n="03">
ⲉⲧⲉⲧⲛ̄ⲥⲟⲟⲩⲛ ϫⲉⲛ̄ⲑⲉ ⲙ̄ⲡⲉⲛⲧⲁϥϫⲓ ⲙ̄ⲡϯⲟⲩ ⲛ̄ϭⲓⲛϭⲱⲣ ⲁϥⲣ̄ϩⲱⲃ ⲛ̄ϩⲏⲧⲟⲩ. ⲁϥϯϩⲏⲩ ⲛ̄ⲕⲉϯⲟⲩ · ⲁⲩⲱ ⲡⲉⲛⲧⲁϥϫⲓ ⲙ̄ⲡⲉⲥⲛⲁⲩ · ⲁϥϯϩⲏⲩ ⲛ̄ⲕⲉⲥⲛⲁⲩ · ⲧⲁⲓ̈ ϩⲱⲧⲧⲏⲩⲧⲛ̄ <ⲧⲉ> ⲧⲉⲧⲛ̄ϩⲉ · ⲉⲧⲉⲧⲛ̄ϣⲁⲛⲙⲟⲟⲛⲉ ⲙ̄ⲙⲟⲟⲩ ⲕⲁⲗⲱⲥ ⲛ̄ⲑⲉ ⲙ̄ⲡϣⲱⲥ ⲉⲧⲛⲁⲛⲟⲩϥ ⲉϣⲁϥⲕⲱ ⲛ̄ⲧⲉϥⲯⲩⲭⲏ ϩⲁⲛⲉϥⲉⲥⲟⲟⲩ :
</p>
<p n="04">
ⲡϫⲟⲉⲓⲥ ⲅⲁⲣ ϫⲱ ⲙ̄ⲙⲟⲥ ϫⲉⲙ̄ⲙⲛ̄ⲁⲅⲁⲡⲏ ⲉⲛⲁⲁⲁϥ ⲉⲧⲁⲓ̈. ⲛ̄ⲥⲁⲧⲣⲉⲡⲣⲱⲙⲉ ⲕⲱ ⲛ̄ⲧⲉϥⲯⲩⲭⲏ ϩⲁⲛⲉϥϣⲃⲉⲉⲣ · ϫⲉⲕⲁⲥ ⲛ̄ⲧⲱⲧⲛ̄, ⲁⲩⲱ ⲛ̄ⲧⲟⲟⲩ ⲉⲧⲉⲧⲛⲉⲣ̄ⲙ̄ⲡϣⲁ ϩⲓⲟⲩⲥⲟⲡ ⲉⲃⲱⲕ ⲉϩⲟⲩⲛ ⲉⲡⲙⲁ ⲛ̄ϣⲉⲗⲉⲉⲧ ⲙⲛ̄ⲡⲁⲧϣⲉⲗⲉⲉⲧ ⲙ̄ⲙⲉ ⲓ̄ⲥ̄ ·
</p>
<p n="05">
ϩⲁⲣⲉϩ ⲛ̄ⲧⲟϥ ⲁⲩⲱ ⲣⲟⲉⲓⲥ ⲙ̄ⲡⲣ̄ⲧⲣⲉⲩϭⲛ̄ⲟⲩⲁ ⲛ̄ϩⲏⲧⲛ̄ ⲉⲣⲉⲧⲉϥϩⲃ̄ⲥⲱ ⲗⲁⲁⲙ ⲏ ⲁⲕⲉⲓ ⲉϩⲟⲩⲛ ⲉⲡⲉⲓ̈ⲙⲁ ⲉⲙⲛ̄ϩⲃ̄ⲥⲱ ⲙ̄ⲙⲁ ⲛ̄ϣⲉⲗⲉⲉⲧ ϩⲓⲱⲱⲕ · ⲏ ⲛ̄ⲥⲉϫⲟⲟⲥ ϫⲉⲛⲟϫϥ̄ ⲉⲃⲟⲗ ⲉⲡⲕⲁⲕⲉ ⲉⲧϩⲓⲃⲟⲗ · ⲟⲩⲟⲓ̈ ⲛⲁⲓ̈. ⲁⲩⲱ ⲟⲩⲟⲓ̈ ⲛ̄ⲟⲩⲟⲛ ⲛⲓⲙ ⲉⲣϣⲁⲛⲡⲁⲓ̈ ⲧⲱⲙⲧ̄ ⲉⲣⲟⲛ :
</chapter>
<chapter n="13">
<p n="01">
ⲛ̄ⲧⲱⲧⲛ̄ ϩⲱⲧⲧⲏⲩⲧⲛ̄ ⲱ ⲛⲉⲥⲛⲏⲩ. ⲥⲱⲧⲙ̄ ⲛ̄ⲥⲁⲛⲉⲧⲛ̄ⲉⲓⲟⲧⲉ ⲉⲧϯⲥⲃⲱ ⲛⲏⲧⲛ̄ ϩⲙ̄ⲙⲛ̄ⲧⲥⲧⲙⲏⲧ ⲛⲓⲙ ⲉⲛⲁⲛⲟⲩϥ ⲙⲛ̄ϩⲩⲡⲟⲧⲁⲅⲏ ⲛⲓⲙ · ϫⲉⲁⲩϫⲟⲟⲥ ϫⲉϩⲩⲡⲟⲧⲁⲥⲥⲉ ⲛ̄ⲛⲉⲧⲛ̄ⲉⲣⲏⲩ, ϩⲛ̄ⲑⲟⲧⲉ ⲙ̄ⲡⲉⲭ̄ⲥ̄ · ⲁⲩⲱ ϫⲉⲛ̄ϣⲏⲣⲉ ⲥⲱⲧⲙ̄ ⲛ̄ⲥⲁⲛⲉⲧⲛ̄ⲉⲓⲟⲧⲉ ϩⲛ̄ⲥⲙⲟⲧ ⲛⲓⲙ · ⲡⲁⲓ̈ ⲅⲁⲣ ⲡⲉ ⲡⲟⲩⲱϣ ⲙ̄ⲡϫⲟⲓ̈ⲥ · 
</p>
<p n="02">
ⲁⲩⲱ ⲟⲛ ϫⲉⲥⲱⲧⲙ̄ ⲛ̄ⲥⲁⲛⲉⲧⲛ̄ⲛⲟϭ, ⲛ̄ⲧⲉⲧⲛ̄ϩⲩⲡⲟⲧⲁⲥⲥⲉ ⲛⲁⲩ · ⲛ̄ⲧⲟⲟⲩ ⲅⲁⲣ ⲥⲉⲟ ⲛ̄ⲟⲩϣⲏ ⲛ̄ⲣⲟⲉⲓⲥ ϩⲁⲛⲉⲧⲛ̄ⲯⲩⲭⲏ · ϫⲉⲉⲩⲛⲁⲣ̄ⲡⲁⲓ̈ ϩⲛ̄ⲟⲩⲣⲁϣⲉ ⲉⲛⲥⲉⲁϣⲁϩⲟⲙ ⲁⲛ ·
</p>
<p n="03">
ⲁⲩⲱ ⲟⲛ ϫⲉⲧⲛ̄ⲥⲟⲡⲥ̄ ⲇⲉ ⲙ̄ⲙⲱⲧⲛ̄ ⲛⲉⲥⲛⲏⲩ ⲉⲥⲟⲩⲛ̄ⲛⲉⲧϩⲟⲥⲉ ⲛ̄ϩⲏⲧⲧⲏⲩⲧⲛ̄, ⲁⲩⲱ ⲉⲧⲡⲣⲟϩⲓⲥⲧⲁ ⲉⲣⲱⲧⲛ̄ ϩⲙ̄ⲡϫⲟⲉⲓⲥ, ⲁⲩⲱ ⲉⲧϯⲥⲃⲱ ⲛⲏⲧⲛ̄. ⲛ̄ⲧⲉⲧⲛ̄ⲕⲁⲁⲩ ⲛ̄ⲛⲁϩⲣⲏⲧⲛ̄ ϩⲛ̄ⲟⲩϩⲟⲩⲟ ϩⲛ̄ⲧⲁⲅⲁⲡⲏ ⲉⲧⲃⲉⲡⲉⲩϩⲱⲃ · ϫⲉⲕⲁⲥ ⲉⲧⲉⲧⲛⲉϣⲱⲡⲉ ⲛ̄ⲕⲗⲟⲙ ⲛ̄ϣⲟⲩϣⲟⲩ ⲁⲩⲱ ⲛ̄ⲧⲉⲗⲏⲗ ⲛ̄ⲉⲟⲟⲩ ⲛ̄ⲛⲉⲧⲛⲁⲩ ⲉⲣⲟⲛ, ⲙⲛ̄ⲛⲉⲧⲛⲁⲧⲱⲙⲧ̄ ⲉⲣⲟⲛ ⲧⲏⲣⲟⲩ. ⲉⲩⲕⲧⲟ ⲙⲛ̄ⲟⲩⲙⲉⲧⲁⲛⲟⲓⲁ · ⲁⲩⲱ ⲛ̄ⲧⲉⲧⲛ̄ϣⲱⲡⲉ ⲛ̄ϣⲟⲩϣⲟⲩ, ⲛ̄ⲛⲉⲛⲉⲓⲟⲧⲉ ⲧⲏⲣⲟⲩ ϩⲙ̄ⲡⲉϩⲟⲟⲩ ⲙ̄ⲡⲉⲭ̄ⲥ̄ · ⲉⲧⲉⲡⲁⲓ̈ ⲡⲉ ⲉⲛ ϣⲁⲛⲉⲓ ⲉⲃⲟⲗ ϩⲙ̄ⲡⲉⲓ̈ⲙⲁ, ⲛ̄ⲧⲛ̄ϭⲓⲛⲉ ⲛ̄ⲟⲩⲡⲁⲣⲣⲏⲥⲓⲁ ⲛ̄ⲛⲁϩⲣⲁⲩ ϩⲙ̄ⲡⲙⲁ ⲉⲧⲙ̄ⲙⲁⲩ : 
</p>
<p n="04">
ⲉⲧⲃⲉⲡⲁⲓ̈ ⲛⲉⲥⲛⲏⲩ ⲙⲁⲣⲛ̄ⲕⲧⲟⲛ ⲛ̄ⲧⲛ̄ⲧⲁϩⲉⲛⲉⲛϩⲃⲏⲩⲉ ⲉⲣⲁⲧⲟⲩ, ⲙⲛ̄ⲛⲉⲛϩⲓⲟⲟⲩⲉ. ⲁⲩⲱ ⲛ̄ⲧⲛ̄ϣⲓⲛⲉ ⲛ̄ⲥⲁⲛⲉϩⲓⲟⲟⲩⲉ ⲛ̄ϣⲁⲉⲛⲉϩ ⲙ̄ⲡϫⲟⲓ̈ⲥ · ϫⲉⲕⲁⲥ ⲉⲛⲉϭⲓⲛⲉ ⲛ̄ⲟⲩⲧⲃ̄ⲃⲟ ⲛ̄ⲛⲉⲛⲯⲩⲭⲏ : 
</p>
<p n="05">
ⲡϫⲟⲉⲓⲥ ⲇⲉ ⲡⲉⲭ̄ⲥ̄ ⲓ̄ⲥ̄ ⲡϣⲏⲣⲉ ⲙ̄ⲡⲉⲧⲥⲙⲁⲙⲁⲁⲧ ⲡⲛⲟⲩⲧⲉ ⲛ̄ⲛ̄ϭⲟⲙ ⲡ̄ⲡⲁⲛⲧⲟⲕⲣⲁⲧⲱⲣ ⲉϥⲉⲥⲟⲟⲩⲧⲛ̄ ⲛ̄ⲛⲉⲧⲛ̄ϩⲏⲧ ⲉϩⲟⲩⲛ ⲉⲧⲁⲅⲁⲡⲏ ⲙ̄ⲡⲛⲟⲩⲧⲉ ⲁⲩⲱ ⲉⲑⲩⲡⲟⲙⲟⲛⲏ ⲙ̄ⲡⲉⲭ̄ⲥ̄ ·
</p>
<p n="06">
ⲁⲩⲱ ⲉϥⲛⲁϯϭⲟⲙ ⲛⲏⲧⲛ̄ ⲧⲏⲣⲧⲛ̄ ϩⲓⲟⲩⲥⲟⲡ · ⲉⲓⲧⲉ ⲛⲟϭ · ⲉⲓⲧⲉ ⲕⲟⲩⲉⲓ · ⲉⲓⲧⲉ ⲉⲓⲱⲧ · ⲉⲓⲧⲉ ϣⲏⲣⲉ · ⲉⲓⲧⲉ ⲙⲁⲁⲩ · ⲉⲓⲧⲉ ϣⲉⲉⲣⲉ. ⲉⲓⲧⲉ ⲟⲩⲟⲛ ⲛⲓⲙ ϩⲓⲟⲩⲥⲟⲡ ⲉⲧⲣⲉⲧⲛ̄ϥⲓ ϩⲁⲛⲉⲧⲛ̄ⲉⲣⲏⲩ · ϫⲉⲕⲁⲥ ⲉⲧⲉⲧⲛⲉϫⲱⲕ ⲉⲃⲟⲗ ⲛ̄ⲛ̄ⲛⲟⲙⲟⲥ ⲙ̄ⲡⲉⲭ̄ⲥ̄ :
</p>
<p n="07">
ⲛ̄ⲧⲟϥ ⲇⲉ ⲡⲛⲟⲩⲧⲉ ⲛ̄ϯⲣⲏⲛⲏ ⲉϥⲉⲟⲩⲱϣϥ̄ ⲙ̄ⲡⲥⲁⲧⲁⲛⲁⲥ ϩⲁⲛⲉⲧⲛ̄ⲟⲩⲉⲣⲏⲧⲉ ϩⲛ̄ⲟⲩϭⲉⲡⲏ · ⲁⲩⲱ ⲉϥⲛⲁϯϭⲟⲙ ⲛⲏⲧⲛ̄ ⲧⲏⲣⲧⲛ̄ ⲉⲧⲣⲉⲧⲉⲧⲛ̄ⲉⲓⲣⲉ ⲙ̄ⲡⲉϥⲟⲩⲱϣ ⲛⲁϥ · ⲉϥⲉⲓⲣⲉ ⲙ̄ⲡⲉⲧⲣ̄ⲁⲛⲁϥ ⲛ̄ϩⲏⲧⲛ̄ ⲙ̄ⲡⲉϥⲙ̄ⲧⲟ ⲉⲃⲟⲗ ϩⲓⲧⲛ̄ⲓ̄ⲥ̄ ⲡⲉⲭ̄ⲥ̄ · ⲁⲩⲱ ⲉϥⲛⲁϫⲉⲕⲧⲏⲩⲧⲛ̄ ⲉⲃⲟⲗ ⲛ̄ⲟⲩϣⲱ ⲛⲓⲙ ⲉⲧⲛⲁⲛⲟⲩϥ · ⲉⲧⲣⲉⲧⲛ̄ϣⲱⲡⲉ ⲛ̄ⲥⲟⲫⲟⲥ ⲉⲡⲁⲅⲁⲑⲟⲛ. ⲛ̄ⲁⲕⲉⲣⲁⲓⲟⲥ ⲇⲉ ⲉⲡⲡⲉⲑⲟⲟⲩ :
</chapter>
<chapter n="14">
<p n="01">
ⲡⲁⲗⲓⲛ ⲟⲛ ϯⲛⲁϫⲱ ⲛⲏⲧⲛ̄ ⲙ̄ⲡⲉⲓ̈ⲕⲉϣⲁϫⲉ ⲉⲧⲉⲟⲩⲟⲥⲉ ⲛⲏⲧⲛ̄ ⲁⲛ ⲡⲉ. ⲁⲗⲗⲁ ⲟⲩϩⲏⲩ ⲛ̄ⲧⲟϥ ⲛⲏⲧⲛ̄ ⲡⲉ ⲙⲛ̄ⲟⲩⲉⲟⲟⲩ · ⲉⲧⲉⲡⲁⲓ̈ ⲡⲉ · ϫⲉϩⲙ̄ⲡⲉϩⲙⲉ ⲛ̄ϩⲟⲟⲩ ⲉⲧⲟⲩⲕⲏⲣⲩⲥⲥⲉ ⲙ̄ⲙⲟϥ ϩⲙ̄ⲡⲕⲁϩ ⲧⲏⲣϥ̄ ⲉⲧⲣⲉⲟⲩⲟⲛ ⲛⲓⲙ ⲁⲅⲱⲛⲓⲍⲉ ⲛ̄ϩⲏⲧϥ̄ ϩⲙ̄ⲡⲕⲟⲥⲙⲟⲥ ⲧⲏⲣϥ̄ ⲡⲟⲩⲁ ⲡⲟⲩⲁ ⲕⲁⲧⲁⲧⲉϥϭⲟⲙ · ⲉⲓⲧⲉ ⲛⲟϭ · ⲉⲓⲧⲉ ⲕⲟⲩⲉⲓ · ⲁⲕⲙⲏⲛ ⲉⲩⲣ̄ϩⲟⲩⲟ ⲡⲁⲣⲁⲧⲉⲩϭⲟⲙ · 
</p>
<p n="02">
ϯⲥⲱⲧⲙ̄ϫⲉⲟⲩⲛ̄ϩⲁϩ ⲛ̄ϩⲏⲧⲧⲏⲩⲧⲛ̄ ϩⲛ̄ⲛⲉⲧⲉⲟⲩⲛ̄ϭⲟⲙ ⲙ̄ⲙⲟⲟⲩ ⲉⲣ̄ϩⲟⲩⲟ · ⲉⲩⲟⲩⲱⲙ ϩⲓⲣⲟⲩϩⲉ ⲙ̄ⲙⲏⲛⲉ · ⲉⲙⲡϥ̄ ⲣ̄ⲣⲟⲟⲩϣ ⲛⲁⲩ, ϫⲉⲟⲩⲉⲧ ⲛⲓϩⲟⲟⲩ, <ⲟⲩ>ⲉⲧ ⲛ̄ⲕⲉϩⲟⲟⲩ ⲧⲏⲣⲟⲩ · ⲉⲟⲩⲛ̄ϩⲁϩ ⲛ̄ⲕⲟⲥⲙⲓⲕⲟⲛ ϩⲓⲃⲟⲗ ⲉⲓⲣⲉ ⲥⲛⲁⲩ, ⲥⲛⲁⲩ, ϩⲓϥⲧⲟⲟⲩ · ⲁⲩⲱ ⲟⲛ ⲉⲟⲩⲛ̄ⲟⲩⲟⲛ ⲥⲉⲕⲥⲁⲃⲃⲁⲧⲟⲛ ·
</p>
<p n="03">
ⲙⲁⲗⲓⲥⲧⲁ ⲛⲉⲥⲛⲏⲩ ⲙ̄ⲡⲉⲓ̈ⲙⲁ ϩⲁⲧⲏⲛ ⲟⲩ ⲙⲟⲛⲟⲛ ϫⲉⲥⲉϩⲱⲧⲣ̄ ⲧⲏⲣⲟⲩ, ϫⲓⲛⲛ̄ϩⲗ̄ⲗⲟⲉⲓ ⲉⲧⲉⲙⲛ̄ϭⲟⲙ ⲙ̄ⲙⲟⲟⲟⲩ ϣⲁⲛ̄ϣⲏⲣⲉ ϣⲏⲙ ⲉⲧⲥⲟⲃⲕ̄ · ⲁⲗⲗⲁ ⲡⲉⲩϩⲟⲩⲟ ⲟⲛ ⲥⲉⲕϥⲧⲟⲟⲩ, ϩⲓⲥⲁⲃⲃⲁⲧⲟⲛ, ⲉⲩⲣ̄ⲡⲕⲉⲟⲩⲱⲙⲟⲉⲓⲕ ⲁⲛ ·
</p>
<p n="04">
ⲉⲩⲉⲓⲣⲉ ⲙ̄ⲡⲙⲉⲉⲩⲉ ⲙ̄ⲡⲉⲛϫⲟⲉⲓⲥ ⲓ̄ⲥ̄ · ⲁⲩⲱ ⲡⲕⲉⲙⲱⲩⲥⲏⲥ · ⲙⲛ̄ϩⲏⲗⲓⲁⲥ, ⲉⲁⲩⲣ̄ⲡⲉϩⲙⲉ ⲛ̄ϩⲟⲟⲩ ⲧⲏⲣϥ̄ ⲛ̄ⲟⲩⲥⲟⲡ ⲛ̄ⲟⲩⲱⲧ ⲉⲙⲡⲟⲩⲧⲉⲡⲗⲁⲁⲩ, ⲟⲩⲧⲉ ⲟⲉⲓⲕ. ⲟⲩⲧⲉ ⲙⲟⲟⲩ · 
</p>
<p n="05">
ⲁⲛⲟⲛ ⲇⲉ ⲙ̄ⲡⲛ̄ⲧⲛ̄ⲧⲱⲛⲛ̄ ⲉⲣⲟⲟⲩ ϩⲟⲗⲱⲥ ϩⲛ̄ⲧⲉⲛⲗⲉϥⲗⲓϥⲉ ⲛ̄ⲉⲗⲁⲭⲓⲥⲧⲟⲛ · ⲁⲩⲱ ⲟⲩ ⲡⲉ ⲡⲉϩⲟⲩⲟ ϫⲉⲁⲛⲉⲓ ⲉⲃⲟⲗ ϩⲙ̄ⲡⲕⲟⲥⲙⲟⲥ ⲉϩⲟⲩⲛ ⲉⲡⲉⲓ̈ⲃⲓⲟⲥ ⲡⲁⲓ̈ ⲉⲧⲛ̄ⲙ̄ⲡϣⲁ ⲙ̄ⲙⲟϥ ⲁⲛ ·
</p>
<p n="06">
ⲉⲧⲃⲉⲡⲁⲓ̈ ⲙ̄ⲡⲣ̄ⲧⲣⲉⲛⲁⲙⲉⲗⲉⲓ · ⲁⲗⲗⲁ ⲙⲁⲣⲛ̄ⲁⲅⲱⲛⲓⲍⲉ ⲧⲏⲣⲛ̄ ⲡⲟⲩⲁ ⲡⲟⲩⲁ ⲕⲁⲧⲁⲧⲉϥϭⲟⲙ · ⲕⲁⲧⲁⲡⲉⲛⲧⲁⲡⲉⲛⲧⲁⲡϫⲟⲉⲓⲥ ϫⲟⲟϥ. ϫⲉⲁⲅⲱⲛⲓⲍⲉ ⲉⲃⲱⲕ ⲉϩⲟⲩⲛ ϩⲓⲧⲛ̄ⲧⲡⲩⲗⲏ ⲉⲧϭⲏⲩ · ⲧⲁⲓ̈ ⲉⲛⲧⲁϥϫⲟⲟⲥ ϫⲉϩⲉⲛⲕⲟⲩⲓ̈ ⲛⲉⲧⲛⲁⲃⲱⲕ ⲉϩⲟⲩⲛ ⲛ̄ϩⲏⲧⲥ̄ · 
</p>
<p n="07">
ⲉⲧⲉⲡⲁⲓ̈ ⲡⲉ ϫⲉⲛⲁϣⲉⲛⲉⲧⲉⲓⲣⲉ ⲙ̄ⲡⲉⲩⲟⲩⲱϣ ⲛ̄ϩⲏⲧ ⲧⲉⲛⲟⲩ, ⲛ̄ⲑⲉ ⲉⲧⲟⲩⲁϣⲥ̄ · ⲉⲩⲛⲁⲡⲱϩ ⲙ̄ⲡⲉⲩϩⲏⲧ ϩⲱⲱϥ ⲉⲩϣⲁⲛⲉⲓ ⲉⲃⲟⲗ ϩⲙ̄ⲡⲉⲓ̈ⲙⲁ · ϩⲉⲛⲕⲟⲩⲓ̈ ⲇⲉ ⲛⲉⲧⲛⲁϩⲉϫϩⲱϫⲟⲩ, ⲛ̄ⲥⲉⲙⲟⲕϩⲟⲩ, ⲉⲧⲃⲉⲡⲛⲟⲩⲧⲉ. ϫⲉⲉⲩⲛⲁϫⲓ ϩⲱⲱϥ ⲙ̄ⲡⲉⲩⲥⲟⲗⲥⲗ̄ ⲙⲛ̄ⲡⲉⲩⲧⲱⲧ ⲛ̄ϩⲏⲧ ϩⲙ̄ⲡⲙⲁ ⲉⲧⲟⲩⲛⲁⲃⲱⲕ ⲉⲣⲟϥ ·
</chapter>
<chapter n="15">
<p n="01">
ⲁⲩⲱ ⲟⲛ ⲡϫⲟⲉⲓⲥ ϫⲱ ⲙ̄ⲙⲟⲥ ϫⲉⲡⲉⲛⲧⲁϥϩⲉ ⲉⲧⲉϥⲯⲩⲭⲏ. ϥⲛⲁⲥⲟⲣⲙⲉⲥ · ⲡⲉⲧⲛⲁⲥⲱⲣⲙ̄ ⲇⲉ ⲛ̄ⲧⲉϥⲯⲩⲭⲏ ⲉⲧⲃⲏⲏⲧ. ϥⲛⲁϩⲉ ⲉⲣⲟⲥ · ⲉⲩⲱⲛϩ̄ ϣⲁⲉⲛⲉϩ : 
</p>
<p n="02">
ⲅⲉⲛⲟⲓⲧⲟ ⲇⲉ ⲛ̄ⲧⲉⲡϫⲟⲉⲓⲥ ⲧⲁⲁⲥ ⲛⲁⲛ ⲉⲧⲣⲉⲩϩⲉ ⲉⲣⲟⲛ ⲉⲛⲣⲟⲉⲓⲥ, ⲁⲩⲱ ⲉⲛϯⲕⲁⲣⲡⲟⲥ · ⲉⲛⲉⲓⲣⲉ ⲙ̄ⲡⲙⲉⲉⲩⲉ ⲛⲛⲉϥⲉⲛⲧⲟⲗⲏ · ⲉⲛⲕⲁⲑⲁⲣⲓⲍⲉ ⲙ̄ⲙⲟⲛ ⲉⲃⲟⲗ ϩⲛ̄ϫⲱϩⲙ̄ ⲛⲓⲙ ⲙⲛ̄ⲧⲙⲛ̄ⲧϩⲏⲧ ⲥⲛⲁⲩ · ⲁⲩⲱ ⲧⲙⲛ̄ⲧⲣⲉϥϯⲧⲱⲛ, ⲛ̄ⲧⲙⲛ̄ⲧϣⲏⲣⲉ ϣⲏⲙ · ⲙⲛ̄ⲧⲙⲛ̄ⲧϫⲁⲥⲓϩⲏⲧ. ⲧⲁⲓ̈ ⲉϣⲁⲣⲉⲡⲛⲟⲩⲧⲉ ϯ ⲟⲩⲃⲏⲥ ·
</p>
<p n="03">
ⲉⲛϩⲱ ⲉⲣⲟⲛ ⲙ̄ⲙⲁⲧⲉ ⲉⲧⲉⲥⲃⲱ ⲉⲧⲟⲩⲟϫ, ⲛ̄ⲛⲉⲛⲉⲓⲟⲧⲉ ⲙⲛ̄ⲛⲉⲩⲉⲛⲧⲟⲗⲏ ⲉⲛⲧⲁⲩϩⲟⲛⲟⲩ ⲉⲧⲟⲟⲧⲛ̄ · ϫⲉⲕⲁⲥ ⲉⲧⲉⲧⲛⲉⲣ̄ⲙ̄ⲡϣⲁ ⲛ̄ⲃⲱⲕ ⲉϩⲟⲩⲛ ⲉⲡⲱⲛϩ̄ ϩⲓⲟⲩⲥⲟⲡ · ⲛ̄ⲧⲱⲧⲛ̄ ⲙⲛ̄ⲛⲉⲧⲛ̄ϣⲏⲣⲉ, ⲙⲛ̄ⲛⲉⲧⲛ̄ⲥⲛⲏⲩ, ⲙⲛ̄ⲛⲉⲧⲛ̄ⲙⲁⲁⲩ, ⲙⲛ̄ⲛⲉⲧⲛ̄ϣⲉⲉⲣⲉ · ⲙⲛ̄ⲛⲉⲧⲛ̄ⲣⲱⲙⲉ ⲧⲏⲣⲟⲩ · ⲉⲙⲛ̄ⲗⲁⲁⲩ ϯϫⲣⲟⲡ ⲛⲏⲧⲛ̄ :
</p>
<p n="04">
ⲕⲁⲓ ⲅⲁⲣ ⲛ̄ⲧⲁⲓ̈ⲥϩⲁⲓ̈ⲛⲁⲓ̈ ⲁⲛ ⲉⲓ̈ϯⲥⲃⲱ ⲛⲏⲧⲛ̄ · ⲁⲛⲟⲕ ⲅⲁⲣ ⲁⲛⲟⲕ ⲟⲩⲧⲁⲗⲁⲓⲡⲱⲣⲟⲥ, ⲉⲛϯⲡⲏϩ ⲁⲛ ⲉⲛⲉⲓ̈ϣⲓ · ⲁⲩⲱ ⲛ̄ⲧⲉϣⲗⲏⲗ ⲉϫⲱⲓ̈ ⲛ̄ⲧⲉⲡⲛⲟⲩⲧⲉ ⲛⲁϩⲙⲉⲧ ⲉⲃⲟⲗ ϩⲙ̄ⲡⲉⲑⲟⲟⲩ ⲛⲓⲙ · ϫⲉⲁⲛⲟⲕ ⲟⲩϩⲏⲕⲉ ⲁⲛ̄ⲟⲩⲉⲃⲓⲏⲛ · ⲁⲗⲗⲁ ⲉⲓ̈ⲟⲩⲱϣ ⲉⲧⲣⲉⲛⲣ̄ⲃⲟⲗ ⲧⲏⲣⲛ̄ ⲉⲧⲉⲕⲣⲓⲥⲓⲥ ⲙ̄ⲡⲛⲟⲩⲧⲉ. ⲛ̄ⲧⲛ̄ⲣ̄ⲙ̄ⲡϣⲁ ⲙ̄ⲡⲱⲛϩ̄ ϣⲁⲉⲛⲉϩ ϩⲓⲟⲩⲥⲟⲡ :
</book>
<book n="28" title="To Matthew">
ⲃⲉⲥⲁ ⲡⲓⲉⲗⲁⲭⲓⲥⲧⲟⲥ ⲡⲉⲧⲥϩⲁⲓ̈ ⲙ̄ⲡⲉϥⲙⲉⲣⲓⲧ ⲛ̄ⲥⲟⲛ ⲙⲁⲑⲑⲁⲓⲟⲥ ·
</chapter>
<chapter n="01">
<p n="01">
ϯⲣ̄ϣⲡⲏⲣⲉ ϫⲉⲛ̄ⲧⲉⲓ̈ϩⲉ ϩⲛ̄ⲟⲩϭⲉⲡⲏ ⲁⲕⲡⲱⲱⲛⲉ ⲙ̄ⲡⲉϩⲙⲟⲧ ⲛ̄ⲓ̄ⲥ̄ ⲡⲉⲭ̄ⲥ̄ ⲡⲁⲓ̈ ⲉⲛⲧⲁϥⲧⲁϩⲙⲉⲕ ⲉⲃⲟⲗ ϩⲙ̄ⲡⲕⲁⲕⲉ. ⲉϩⲟⲩⲛ ⲉⲡⲟⲩⲉⲟⲓⲛ · ⲁⲩⲱ ⲉⲃⲟⲗ ϩⲙ̄ⲡⲙⲟⲩ. ⲉϩⲟⲩⲛ ⲉⲡⲱⲛϩ̄ · ⲉⲁⲕⲕⲱ ⲛ̄ⲥⲱⲕ ⲛ̄ⲧⲉⲕϩⲩⲡⲟⲙⲟⲛⲏ, ⲙⲛ̄ⲧⲉⲕⲙⲛ̄ⲧⲁⲡⲟⲧⲁⲕⲧⲓⲕⲟⲥ · 
</p>
<p n="02">
ⲁⲕⲁⲣⲛⲁ ⲙ̄ⲙⲟⲕ ⲙ̄ⲙⲓⲛ ⲙ̄ⲙⲟⲕ ϩⲛ̄ⲟⲩⲙⲛ̄ⲧϭⲱⲃ ⲙⲛ̄ⲟⲩϩⲏⲧ ⲙ̄ⲙⲛ̄ⲧϣⲙ̄ⲙⲟ · ⲁⲩⲱ ⲁⲕⲙⲉⲣⲉⲡⲉⲓ̈ⲁⲓⲱⲛ ⲁⲕⲃⲱⲕ ⲉⲑⲉⲥⲥⲁⲗⲟⲛⲓⲕⲏ. ⲉⲧⲉⲧⲙⲛ̄ⲧⲁⲧϩⲏⲧ ⲧⲉ · ⲙⲛ̄ⲑⲉ ⲉⲛⲧⲁⲕⲕⲧⲟⲕ ⲉⲡⲁϩⲟⲩ ϩⲛ̄ⲟⲩϣⲓⲡⲉ ⲉⲧⲣⲉⲕϣⲱⲡⲉ ⲛ̄ϫⲣⲟⲡ ⲛ̄ⲟⲩⲙⲏⲏϣⲉ · 
</p>
<p n="03">
ⲙ̄ⲡⲕ̄ⲣ̄ⲡⲙⲉⲉⲩⲉ ⲙ̄ⲡϣⲁϫⲉ ⲙ̄ⲡϫⲟⲉⲓⲥ ⲛ̄ⲑⲉ ⲉⲛⲧⲁϥϫⲟⲟⲥ ϫⲉⲡⲉⲧⲛⲁⲥⲕⲁⲛⲇⲁⲗⲓⲍⲉ ⲛ̄ⲟⲩⲁ ⲛ̄ⲛⲓⲕⲟⲩⲓ̈ ⲉⲧⲡⲓⲥⲧⲉⲩⲉ ⲉⲣⲟⲓ̈ · ⲥⲣ̄ⲛⲟϥⲣⲉ ⲛⲁϥ ϫⲉⲕⲁⲥ ⲉⲩⲉⲙⲟⲩⲣ ⲛ̄ⲟⲩⲱⲛⲉ ⲛ̄ⲥⲓⲕⲉ ⲉⲡⲉϥⲙⲁⲕϩ̄ ⲛ̄ⲥⲉⲟⲙⲥϥ̄ ⲉⲡⲡⲉⲗⲁⲕⲟⲥ ⲛ̄ⲑⲁⲗⲁⲥⲥⲁ · ⲉϩⲟⲩⲉⲧⲣⲉϥⲥⲕⲁⲛⲇⲁⲗⲓⲍⲉ ⲛ̄ⲟⲩⲁ ⲛ̄ⲛⲓⲕⲟⲩⲓ̈ ⲉⲧⲡⲓⲥⲧⲉⲩⲉ ⲉⲣⲟⲓ̈ · 
</p>
<p n="04">
ⲕⲁⲓ ⲅⲁⲣ ⲁⲗⲏⲑⲱⲥ ⲛ̄ⲟⲩⲕⲟⲩⲓ̈ ⲛ̄ⲥⲕⲁⲛⲇⲁⲗⲟⲛ ⲁⲛ ⲡⲉ ⲛⲧⲁϥϣⲱⲡⲉ ⲛ̄ϩⲁϩ ⲉⲃⲟⲗ ϩⲓⲧⲟⲟⲧⲕ̄ ⲉⲩⲣ̄ϣⲡⲏⲣⲉ ⲛ̄ⲑⲉ ⲉⲛⲧⲁⲕⲁⲁⲥ ⲉⲁⲕⲡⲟⲛⲏⲣⲉⲩⲉ ⲉⲣⲟⲕ ⲙ̄ⲙⲓⲛ ⲙ̄ⲙⲟⲕ · ⲁⲕⲕⲱ ⲛ̄ⲥⲱⲕ ⲛ̄ⲧⲡⲏⲅⲏ ⲙ̄ⲙⲟⲩ ⲛⲱⲛϩ̄ · ⲁⲕϣⲓⲕⲉ ⲛⲁⲕ ⲛ̄ϩⲉⲛϣⲏⲓ̈ ⲉⲩⲟⲩⲟϭⲡ̄ ⲉⲛⲥⲉⲛⲁϣⲁⲙⲁϩⲧⲉ ⲁⲛ ⲙ̄ⲡⲙⲟⲟⲩ · 
</p>
<p n="05">
ⲉⲙⲡⲕ̄ⲙⲉⲕⲙⲟⲩⲕⲕ̄ ⲟⲩⲧⲉ ⲉⲙⲡⲕ̄ϭⲛ̄ⲡⲉⲕϩⲏⲧ ⲉⲧⲣⲉⲕⲉⲓⲙⲉ ϫⲉⲟⲩϣⲓⲡⲉ ⲛⲁⲕ ⲛ̄ⲛⲁϩⲣⲛ̄ⲟⲩⲟⲛ ⲛⲓⲙ ⲡⲉ ⲡϩⲱⲃ ⲉⲛⲧⲁⲕϩⲓⲧⲟⲟⲧⲕ̄ ⲉⲣⲟϥ ⲉⲁⲁϥ ·
</p>
<p n="06">
ⲟⲩⲧⲉ ⲟⲛ ⲙ̄ⲡⲕ̄ⲣ̄ⲡⲙⲉⲉⲩⲉ ⲙ̄ⲡⲉⲛⲧⲁⲡϫⲟⲓ̈ⲥ ϫⲟⲟϥ ϫⲉⲡⲉⲧⲛⲁϩⲩⲡⲟⲙⲓⲛⲉ ϣⲁⲃⲟⲗ · ⲡⲁⲓ̈ ⲡⲉⲧⲛⲁⲟⲩϫⲁⲓ̈ · ⲁⲩⲱ ϫⲉϩⲛ̄ⲧⲉⲧⲛ̄ϩⲩⲡⲟ<ⲙⲟ>ⲛⲏ ⲉⲧⲉⲧⲛⲁϫⲡⲟ ⲛⲏⲧⲛ̄ ⲛ̄ⲛⲉⲧⲛ̄ⲯⲩⲭⲏ · ⲉⲓⲧⲁ ⲟⲛ ϫⲉⲡⲉⲕⲗⲟⲙ ⲉϥ ϣⲟⲟⲡ ⲛ̄ⲛⲉⲧⲛⲁⲙⲟⲩⲛ ⲉⲃⲟⲗ ·
</chapter>
<chapter n="02">
<p n="01">
ⲡⲉⲛⲉⲓ̈ϩⲃⲏⲩⲉ ⲣ̄ϣⲁⲩ ⲛⲁⲕ · ⲛ̄ⲧⲟⲕ ⲉⲧⲥⲟⲟⲩⲛ · ⲡϫⲟⲉⲓⲥ ⲉϥⲛⲁⲕⲧⲟ ⲉϫⲙ̄ⲡⲟⲩⲁ ⲡⲟⲩⲁ ⲛ̄ⲧⲉϥⲇⲓⲕⲁⲓⲟⲥⲩⲛⲏ, ⲙⲛ̄ⲧⲉϥⲡⲓⲥⲧⲓⲥ · 
</p>
<p n="02">
ⲡⲉⲁⲡⲉⲕϩⲏⲧ ⲙ̄ⲕⲁϩ ϩⲛ̄ⲟⲩϩⲱⲃ, ⲏ ⲁⲓ̈ⲗⲩⲡⲉⲓ ⲙ̄ⲙⲟⲕ ⲉⲓ̈ⲥⲟⲟⲩⲛ ⲁⲛ ⲙ̄ⲡⲃⲟⲗ ⲛ̄ⲧⲉⲛⲧⲟⲗⲏ ⲙ̄ⲡⲛⲟⲩⲧⲉ. ⲉⲧⲃⲉⲟⲩ ⲙ̄ⲡⲕ̄ⲧⲁⲙⲟⲓ̈ ϫⲉⲉⲓ̈ⲛⲁⲉⲓⲙⲉ · 
</p>
<p n="03">
ⲁⲛⲟⲕ ⲅⲁⲣ ⲛ̄ϯⲥⲟⲟⲩⲛ ⲁⲛ ⲙ̄ⲡⲉⲑⲟⲟⲩ ⲉⲁⲓ̈ⲉⲓⲣⲉ ⲛⲁⲕ · ⲟⲩⲧⲉ ⲛ̄ⲧⲟⲕ · ⲟⲩⲧⲉ ϭⲉ · ⲙ̄ⲡⲓϫⲓⲗⲁⲁⲩ ⲅⲁⲣ ⲛ̄ϭⲟⲛⲥ̄ · ⲟⲩⲧⲉ ⲙ̄ⲡⲓⲧⲁⲕⲉⲗⲁⲁⲩ · ⲟⲩⲇⲉ ⲙ̄ⲡⲓϥⲉϭⲗⲁⲁⲩ · ⲡϫⲟⲉⲓⲥ ⲡⲉⲧⲟ ⲙ̄ⲙⲛ̄ⲧⲣⲉ, ⲁⲩⲱ ⲟⲛ ⲛⲉⲥⲛⲏⲩ ⲧⲏⲣⲟⲩ ⲥⲟⲟⲩⲛ ⲛ̄ϩⲱⲃ ⲛⲓⲙ ⲙⲛ̄ϣⲁϫⲉ ⲛⲓⲙ · 
</p>
<p n="04">
ⲉϣⲱⲡⲉ ⲁⲛⲟⲕ ⲟⲩⲣⲉϥϫⲓ ⲛϭⲟⲛⲥ̄ ⲉⲓ̈ⲕⲱⲗⲩⲉ ⲛ̄ⲛ̄ⲣⲱⲙⲉ ⲉⲣ̄ⲡⲟⲩⲱϣ ⲙ̄ⲡⲛⲟⲩⲧⲉ · ⲡⲉⲉⲕϫⲱ ⲙ̄ⲙⲟⲥ ⲉⲧⲃⲉⲛⲉⲕϣⲏⲣⲉ. ⲛⲓⲙ ⲡⲉⲛⲧⲁϥⲡⲱⲧ ⲛ̄ⲥⲱⲟⲩ. ⲉⲓⲙⲏⲧⲓ ⲉⲣⲟⲟⲩ ⲙⲁⲩⲁⲁⲩ, ⲉⲧⲃⲉⲛⲉⲩϩⲃⲏⲩⲉ ⲉⲑⲟⲟⲩ · ⲁⲗⲗⲁ ⲡⲟⲩⲁ ⲡⲟⲩⲁ ⲣⲱϣⲉ · ⲁⲛⲟⲕ ϯⲟⲩⲁⲁⲃ ⲉⲃⲟⲗ ϩⲙ̄ⲡⲉⲥⲛⲟϥ ⲛ̄ⲟⲩⲟⲛ ⲛⲓⲙ · ϥⲥⲏϩ ⲅⲁⲣ <ϫⲉ>ⲡⲉⲧⲛⲁϯⲉⲟⲟⲩ ⲛⲁⲓ̈. ϯⲛⲁϯⲉⲟⲟⲩ ⲛⲁϥ. ⲡⲉⲧⲛⲁⲥⲟϣⲧ̄ ⲇⲉ. ϯⲛⲁϯⲥⲱϣ ⲛⲁϥ ·
</p>
<p n="05">
ⲉⲧⲃⲉⲛⲉⲕϣⲏⲣⲉ ⲇⲉ ⲟⲛ ⲕⲏⲡ ⲉⲣ̄ⲡⲙⲉⲉⲩⲉ ⲙ̄ⲡϣⲁϫⲉ ⲉⲛⲧⲁⲡϫⲟⲉⲓⲥ ϫⲟⲟϥ ϫⲉⲡⲉⲧⲙⲉ ⲛ̄ϣⲏⲣⲉ ϩⲓϣⲉⲉⲣⲉ ⲉϩⲟⲩⲉⲣⲟⲓ̈. ⲛϥ̄ⲙ̄ⲡϣⲁ ⲙ̄ⲙⲟⲓ̈ ⲁⲛ · ⲁⲩⲱ ⲡⲉⲧⲉⲛϥ̄ⲛⲁϥⲓ ⲁⲛ ⲙ̄ⲡⲉϥⲥ̄ⲧ̄ⲣ̄ⲟ̄ⲥ̄ ⲛϥ̄ⲟⲩⲁϩϥ̄ ⲛ̄ⲥⲱⲓ̈. ⲛϥ̄ⲙ̄ⲡϣⲁ ⲙ̄ⲙⲟⲓ̈ ⲁⲛ ·
</p>
<p n="06">
ⲁⲩⲱ ⲟⲛ ϫⲉⲉⲣⲉⲡⲣⲱⲙⲉ ⲛⲁϯϩⲏⲩ, ⲛ̄ⲟⲩ, ⲉϥϣⲁⲛϯϩⲏⲩ ⲙ̄ⲡⲕⲟⲥⲙⲟⲥ ⲧⲏⲣϥ̄ ⲛϥ̄ϯⲟⲥⲉ ⲇⲉ ⲛ̄ⲧⲉϥⲯⲩⲭⲏ · ⲏ ⲟⲩ ⲡⲉⲧⲉⲣⲉⲡⲣⲱⲙⲉ ⲛⲁⲧⲁⲁϥ ⲛ̄ϣⲃ̄ⲉⲓⲱ ⲛ̄ⲧⲉϥⲯⲩⲭⲏ : 
</p>
<p n="07">
ⲙ̄ⲡⲣ̄ⲙⲉⲉⲩⲉ ϭⲉ ⲱ ⲡⲥⲟⲛ ϫⲉⲟⲩⲧⲁⲓ̈ⲟ ⲛⲁⲕ ⲡⲉ ϫⲉⲁⲕⲁⲣⲛⲁ ⲛ̄ⲧⲉⲕϩⲩⲡⲟⲙⲟⲛⲏ, ⲏ ⲁⲕⲕⲱ ⲛ̄ⲥⲱⲕ ⲛ̄ⲧⲥⲩⲛⲁⲅⲱⲅⲏ ⲛ̄ⲛⲉⲕⲉⲓⲟⲧⲉ, ⲉⲛⲧⲁⲩⲥⲁⲛⲟⲩϣⲕ̄ ⲛ̄ϩⲏⲧⲥ̄ · 
</p>
<p n="08">
ⲟⲩⲧⲉ ⲙ̄ⲡⲕ̄ⲣ̄ⲡⲙⲉⲉⲩⲉ ⲙ̄ⲡⲁⲓ̈ⲱⲧ ϩⲗ̄ⲗⲟ · ⲟⲩⲇⲉ ⲙ̄ⲡⲕ̄ⲣ̄ⲡⲙⲉⲉⲩⲉ ⲛ̄ⲛⲉⲕϣⲏⲣⲉ · ⲟⲩⲇⲉ ⲟⲛ ⲙ̄ⲡⲕ̄ⲣ̄ⲡⲙⲉⲉⲩⲉ ⲛ̄ⲛ̄ⲣⲱⲙⲉ ⲉⲛⲧⲁⲕⲥⲟⲡⲥ̄ ⲉϫⲱⲟⲩ, ϣⲁⲛⲧⲕ̄ⲛ̄ⲧⲟⲩ ⲉϩⲟⲩⲛ · ⲁⲗⲗⲁ ⲉⲁⲕⲣ̄ⲡⲕⲉⲡⲱⲧ ϩⲛ̄ⲟⲩϩⲱⲡ ⲛ̄ⲑⲉ ⲛ̄ⲟⲩⲣⲉϥϫⲓⲟⲩⲉ · ⲉⲕⲙⲉⲉⲩⲉ ϭⲉ ϫⲉⲉⲕⲛⲁϯϩⲏⲩ ⲛ̄ⲧⲉⲓ̈ϩⲉ ·
</chapter>
<chapter n="03">
<p n="01">
ⲡⲁⲡⲟⲥⲧⲟⲗⲟⲥ ⲅⲁⲣ ϫⲱ ⲙ̄ⲙⲟⲥ ⲉϥⲉⲡⲁⲓⲛⲟⲩ ⲛ̄ⲛⲉⲧⲛⲁϫⲉⲕⲧⲉⲩϩⲩⲡⲟⲙⲟⲛⲏ ⲉⲃⲟⲗ ϩⲛ̄ⲟⲩⲙⲛ̄ⲧϫⲱⲱⲣⲉ, ϫⲉⲙⲁⲣⲛ̄ⲁⲙⲁϩⲧⲉ ⲛ̄ⲑⲟⲙⲟⲗⲟⲅⲓⲁ ⲛ̄ⲑⲉⲗⲡⲓⲥ, ⲁϫⲛ̄ⲣⲓⲕⲉ · ⲟⲩⲡⲓⲥⲧⲟⲥ ⲅⲁⲣ ⲡⲉ ⲡⲉⲛⲧⲁϥⲉⲣⲏⲧ ⲛ̄ⲧⲛ̄ϭⲱϣⲧ̄ ⲛ̄ⲥⲁⲛⲉⲛⲉⲣⲏⲩ ⲉⲩⲡⲁⲣⲟⲝⲩⲥⲙⲟⲥ ⲛ̄ⲁⲅⲁⲡⲏ ⲙⲛ̄ϩⲉⲛϩⲃⲏⲩⲉ ⲉⲛⲁⲛⲟⲩⲟⲩ · ⲁⲙⲡⲛ̄ⲕⲱ ⲛ̄ⲥⲱⲛ ⲛ̄ⲧⲉⲛⲥⲩⲛⲁⲅⲱⲅⲏ, ⲛ̄ⲑⲉ ⲉⲡⲥⲱⲛⲧ̄ ⲛ̄ϩⲟⲉⲓⲛⲉ ⲡⲉ · ⲁⲗⲗⲁ ⲉⲧⲉⲧⲛ̄ⲡⲁⲣⲁⲕⲁⲗⲉⲓ, ⲁⲩⲱ ⲛ̄ⲧⲉⲓ̈ϩⲉ ⲛ̄ϩⲟⲩⲟ ⲛ̄ⲑⲉ ⲉⲧⲉⲧⲛ̄ⲛⲁⲩ ⲉⲡⲉϩⲟⲟⲩ ⲉϥϩⲱⲛ ⲉϩⲟⲩⲛ · ⲉⲛⲣ̄ⲛⲟⲃⲉ ⲅⲁⲣ ⲛ̄ⲧⲉⲛϭⲟⲙ ⲙⲛ̄ⲛ̄ⲥⲁⲧⲣⲉϥϫⲓ ⲙ̄ⲡⲥⲟⲟⲩⲛ ⲛ̄ⲧⲙⲉ · ⲙ̄ⲙⲛ̄ⲑⲩⲥⲓⲁ ϭⲉ ⲛⲁϣⲱϫⲡ̄ ϩⲁⲛⲟⲃⲉ · ⲟⲩϩⲟⲧⲉ ⲇⲉ ⲡⲉ ϭⲱϣⲧ̄ ⲉⲃⲟⲗ ϩⲏⲧⲥ̄ ⲛ̄ⲧⲉⲕⲣⲓⲥⲓⲥ ⲙⲛ̄ⲡⲕⲱϩ ⲛ̄ⲧⲥⲁⲧⲉ, ⲉⲧⲛⲁⲟⲩⲱⲙ ⲛ̄ⲛ̄ϫⲁϫⲉ ·
</p>
<p n="02">
ⲁⲩⲱ ⲟⲛ ϫⲉⲟⲩϩⲟⲧⲉ ⲡⲉ ϩⲉ ⲉϩⲣⲁⲓ̈ ⲉⲛϭⲓϫ ⲙ̄ⲡⲛⲟⲩⲧⲉ ⲉⲧⲟⲛϩ̄ :
</p>
<p n="03">
ⲁϥϫⲟⲟⲥ ⲇⲉ ⲟⲛ ϫⲉⲁⲣⲓⲡⲙⲉⲉⲩⲉ ⲛ̄ⲛⲉϩⲟⲟⲩ ⲛ̄ϣⲟⲣⲡ̄ ⲉⲛⲧⲁⲧⲉⲛ̄ϫⲓⲟⲩⲟⲉⲓⲛ ⲛ̄ϩⲏⲧⲟⲩ ⲉⲁⲧⲉⲧⲛ̄ϩⲩⲡⲟⲙⲓⲛⲉ ϩⲛ̄ⲟⲩⲛⲟϭ, ⲛ̄ⲁⲑⲗⲏⲥⲓⲥ. ⲙ̄ⲙⲛ̄ⲧⲣⲉϥϣⲡ̄ϩⲓⲥⲉ ·  ⲡⲁⲓ̈ ⲙⲉⲛ ⲉⲩⲥⲱⲃⲉ ⲛ̄ⲥⲱⲧⲛ̄ ϩⲛ̄ϩⲉⲛⲛⲟϭⲛⲉϭ · ⲙⲛ̄ϩⲉⲛⲑⲗⲓⲯⲉⲓⲥ · ⲡⲉⲓ̈ⲕⲉⲧ ⲇⲉ ⲟⲛ ⲉⲁⲧⲉⲧⲛ̄ⲣ̄ⲕⲟⲓⲛⲱⲛⲟⲥ ⲛ̄ⲛⲉⲧϣⲟⲟⲡ ϩⲓⲛⲁⲓ̈ · ⲕⲁⲓ ⲅⲁⲣ ⲁⲧⲉⲧⲛ̄ϣⲡ̄ϩⲓⲥⲉ ⲙⲛ̄ⲛⲉⲧⲙⲏⲣ. ⲁⲩⲱ ⲡⲧⲱⲣⲡ̄ ⲛ̄ⲛⲉⲧⲛ̄ϩⲩⲡⲁⲣⲭⲟⲛⲧⲁ ⲁⲧⲉⲧⲛ̄ϣⲟⲡϥ̄ ⲉⲣⲱⲧⲛ̄ ϩⲛ̄ⲟⲩⲣⲁϣⲉ · ⲉⲧⲉⲧⲛ̄ⲉⲓⲙⲉ ϫⲉⲟⲩⲛ̄ⲧⲏⲧⲛ̄ ⲙ̄ⲙⲁⲩ, ⲛ̄ⲟⲩⲙⲛ̄ⲧⲣⲙ̄ⲙⲁⲟ ⲉⲥⲥⲟⲧⲡ̄ ⲉⲥⲙⲏⲛ ⲉⲃⲟⲗ · ⲙ̄ⲡⲣ̄ⲛⲟⲩϫⲉ ϭⲉ ⲉⲃⲟⲗ ⲛ̄ⲧⲉⲧⲛ̄ⲡⲁⲣⲣⲏⲥⲓⲁ · ⲧⲁⲓ̈ ⲉⲧⲉⲟⲩⲛ̄ⲧⲥ̄ ⲟⲩⲛⲟϭ ⲛ̄ⲧⲟⲩⲉⲓⲟ ⲛ̄ⲃⲉⲕⲉ · ⲉⲧⲉⲧⲛ̄ⲣ̄ⲭⲣⲉⲓⲁ ⲅⲁⲣ ⲛ̄ⲟⲩϩⲩⲡⲟⲙⲟⲛⲏ · ϫⲉⲕⲁⲥ ⲉⲁⲧⲉⲧⲛ̄ⲣ̄ⲡⲟⲩⲱϣ ⲙ̄ⲡⲛⲟⲩⲧⲉ · ⲛ̄ⲧⲉⲧⲛ̄ϫⲓ ⲙ̄ⲡⲉⲣⲏⲧ :
</p>
<p n="04">
ⲕⲛⲁⲩ ϭⲉ ⲡⲉϣⲃⲏⲣ ⲁⲩⲱ ⲡⲥⲟⲛ ϫⲉⲡⲉⲧⲛⲁⲣ̄ⲡⲟⲩⲱϣ ⲙ̄ⲡⲛⲟⲩⲧⲉ ⲁⲩⲱ ⲛϥ̄ϫⲉⲕⲧⲉϥϩⲩⲡⲟⲙⲟⲛⲏ ⲉⲃⲟⲗ · ⲛ̄ⲧⲟϥ ⲡⲉⲧⲛⲁϫⲓ ⲙ̄ⲡⲉⲣⲏⲧ · 
</p>
<p n="05">
ⲉⲧⲃⲉⲡⲁⲓ̈ ϯϫⲱ ⲙ̄ⲙⲟⲥ ⲛⲁⲕ ϫⲉⲙ̄ⲡⲣ̄ⲧⲉⲧⲡⲉⲕϩⲏⲧ ⲉⲣⲟⲕ ⲛ̄ⲧⲉⲓ̈ϩⲉ. ⲛⲅ̄ⲛⲁϯϩⲏⲩ ⲁⲛ · ⲙ̄ⲙⲛ̄ⲗⲁⲁⲩ ⲅⲁⲣ ⲛ̄ⲛⲟϥⲣⲉ ϩⲙ̄ⲡⲉⲧⲕ̄ⲉⲓⲣⲉ ⲙ̄ⲙⲟϥ · ⲁⲛⲟⲕ ⲅⲁⲣ ⲉⲓ̈ϥⲓⲣⲟⲟⲩϣ ϩⲁⲣⲟⲕ ⲛ̄ⲧⲉⲓ̈ϩⲉ. ϫⲉⲛ̄ⲛⲉⲕⲟⲩⲱ ⲛⲅ̄ⲣ̄ϩⲧⲏⲕ ϩⲛ̄ⲧⲉⲕϩⲁⲏ ·
 
 
</chapter>
<chapter n="04">
<p n="01">
ⲕⲁⲓ ⲅⲁⲣ ⲡϫⲟⲓ̈ⲥ ϫⲱ ⲙ̄ⲙⲟⲥ ⲛ̄ⲛ̄ⲉⲧⲕ̄ⲧⲟ ⲙ̄ⲙⲟⲟⲩ ⲉⲡⲁϩⲟⲩ ϩⲛ̄ⲟⲩϩⲏⲧ ⲙ̄ⲙⲛ̄ⲧϣⲙ̄ⲙⲟ ϫⲉⲁⲛⲟⲕ ⲁⲓ̈ⲧⲟϭⲕ̄ ⲛ̄ⲟⲩⲃⲱ ⲛ̄ⲉⲗⲟⲟⲗⲉ ⲛ̄ϥⲁⲓ̈ⲟⲩⲧⲁϩ ⲧⲏⲣⲥ̄ ⲙ̄ⲙⲉ · ⲛ̄ⲁϣ ⲛ̄ϩⲉ, ⲁⲣⲕⲧⲟ ⲉⲩⲥⲓϣⲉ ⲧⲃⲱ ⲛ̄ⲉⲗⲟⲟⲗⲉ ⲉⲛⲧⲁⲥⲣ̄ϣⲙ̄ⲙⲱ ·
</p>
<p n="02">
ⲁⲩⲱ ⲟⲛ ϫⲉⲟⲩ ⲉⲣⲟⲕ ⲧⲉ ⲧⲉϩⲓⲏ ⲛ̄ⲕⲏⲙⲉ ⲉⲧⲣⲉⲕⲥⲱ ⲉⲃⲟⲗ ϩⲙ̄ⲡⲙⲟⲟⲩ ⲛ̄ⲅⲏⲱⲛ ⲡⲁⲓ̈ ⲉⲧⲧⲏϩ · ⲁⲩⲱ ⲛⲓⲙ ⲉⲣⲟⲕ ⲧⲉ ⲧⲉϩⲓⲏ ⲛ̄ⲁⲥⲥⲟⲩⲣ ⲉⲧⲣⲉⲕⲥⲉⲙⲟⲟⲩ ⲉⲃⲟⲗ ϩⲛ̄ⲛⲉⲩⲉⲓⲉⲣⲱⲟⲩ · ⲉⲥⲉϯⲥⲃⲱ ⲛⲁⲕ ⲛ̄ϭⲓⲧⲉⲕⲙⲛ̄ⲧⲁⲧⲥⲱⲧⲙ̄ · ⲁⲩⲱ ⲉⲥⲉϫⲡⲓⲟⲕ ⲛ̄ϭⲓⲧⲉⲕⲕⲁⲕⲓⲁ · ⲉⲓⲙⲉ, ⲁⲩⲱ ⲛⲅ̄ⲛⲁⲩ, ϫⲉϥⲥⲁϣⲉ ⲛⲁⲕ ⲉⲧⲣⲉⲕⲕⲁⲁⲧ ⲛ̄ⲥⲱⲕ · 
</p>
<p n="03">
ϫⲉϫⲓⲛⲉⲛⲉϩ ⲁⲕⲟⲩⲱϣϥ̄ ⲙ̄ⲡⲉⲕⲛⲁϩⲃ̄ ⲁⲩⲱ ⲁⲕⲥⲱⲗⲡ̄ ⲛ̄ⲛⲉⲕⲥⲛⲁⲩϩ. ⲁⲕϫⲟⲟⲥ ϫⲉⲛ̄ϯⲛⲁⲣ̄ϩⲙ̄ϩⲁⲗ ⲁⲛ · ⲙ̄ⲡⲣ̄ⲙⲉⲉⲩⲉ ϫⲉⲉⲓ̈ⲙⲟⲥⲧⲉ ⲙ̄ⲙⲟⲕ ⲉⲓ̈ϫⲱ ⲛ̄ⲛⲁⲓ̈ · ⲁⲗⲗⲁ ⲉⲓ̈ⲙⲉ ⲙ̄ⲙⲟⲕ ⲛ̄ⲧⲟϥ ⲛ̄ϩⲟⲩⲟ ⲉⲓ̈ⲟⲩⲱϣ ⲉⲧⲣⲉⲕⲕⲧⲟⲕ ⲉⲡⲉⲕⲙⲁ ϩⲛ̄ⲟⲩⲉⲓⲣⲏⲛⲏ ϫⲉⲛ̄ⲛⲉⲕϯⲟⲥⲉ ⲛ̄ⲧⲉⲕⲯⲩⲭⲏ ϩⲛ̄ⲧⲉⲕⲙⲛ̄ⲧⲛⲟϭ, ⲛ̄ⲣⲱⲙⲉ · 
</p>
<p n="04">
ⲛⲓⲙ ⲅⲁⲣ ϩⲛ̄ⲛⲉⲛⲧⲁⲩⲃⲱⲕ ⲉⲃⲟⲗ ⲛ̄ϩⲏⲧⲛ̄ ⲧⲏⲣⲟⲩ ⲡⲉⲧⲉⲙ̄ⲡϥ̄ⲣ̄ϩⲧⲏϥ. ϫⲉⲕⲛⲁⲣ̄ϩⲧⲏⲕ ⲁⲛ ⲛ̄ⲧⲟⲕ · ⲏ ⲛⲓⲙ ⲡⲉⲛⲧⲁϥϯϩⲏⲩ · ϫⲉⲉⲕⲛⲁϯϩⲏⲩ ⲛ̄ⲧⲟⲕ · ⲧϭⲓⲛⲃⲱⲕ ⲅⲁⲣ ⲉⲛⲧⲁⲕⲁⲁⲥ, ⲥⲟⲩⲱⲛϩ̄ ⲙ̄ⲙⲟⲕ ⲉⲃⲟⲗ ⲁⲛ ϫⲉⲉⲕϯ ⲟⲩⲃⲉⲛⲓⲙ · ⲏ ⲉⲕϣⲟϫⲛⲉ ⲙⲛ̄ⲛⲓⲙ ·
</p>
<p n="05">
ⲕⲁⲗⲱⲥ ⲟⲩⲛ ⲁⲩϫⲟⲟⲥ ϫⲉⲡⲟⲩⲁ ⲡⲟⲩⲁ ⲙⲁⲣⲉϥϩⲁⲣⲉϩ ⲉⲣⲟϥ ⲉⲡⲉⲧϩⲓⲧⲟⲩⲱϥ. ⲁⲩⲱ ⲙ̄ⲡⲣ̄ⲕⲁϩⲧⲏⲧⲛ̄ ⲉⲛⲉⲧⲛ̄ⲥⲛⲏⲩ. ϫⲉⲥⲟⲛ ⲛⲓⲙ ϩⲛ̄ⲟⲩⲙⲛ̄ⲧϫⲓϯⲃⲥ̄ · ϥⲛⲁϫⲓϯⲃⲥ̄ · ⲁⲩⲱ ϣⲃⲏⲣ ⲛⲓⲙ ⲛⲁⲙⲟⲟϣⲉ ϩⲛ̄ⲟⲩⲕⲣⲟϥ · ⲡⲟⲩⲁ ⲡⲟⲩⲁ ⲛⲁⲥⲱⲃⲉ ⲙ̄ⲡⲉϥϣⲃⲏⲣ ⲛ̄ⲥⲉⲧⲙ̄ϫⲉⲙⲉ. ϫⲉⲁⲡⲉⲩⲗⲁⲥ ⲧⲥⲁⲃⲟ ⲉϣⲁϫⲉ ⲛ̄ϩⲉⲛⲙⲛ̄ⲧⲛⲟⲩϫ ·
</p>
<p n="06">
ⲏ ⲛ̄ⲧⲁⲛϫⲟⲟⲩⲕ ⲛ̄ⲟⲩϩⲱⲃ ϫⲉⲉⲕⲛⲁⲃⲱⲕ ⲛⲅ̄ⲥⲱⲣⲙ̄ ⲛ̄ⲧⲉⲕⲯⲩⲭⲏ · ⲕⲁⲓ ⲅⲁⲣ ⲛ̄ⲧⲁⲛⲥⲟⲧⲡⲕ̄ ϩⲱⲥ ⲣⲱⲙⲉ ⲛ̄ⲥⲡⲟⲩⲇⲁⲓⲟⲥ ⲁⲛϫⲟⲟⲩⲕ · ⲉϣϫⲉ ⲡⲉⲕϩⲏⲧ ⲙⲟⲧⲛ̄ ⲁⲛ ⲉⲧⲣⲉⲕⲃⲱⲕ. ⲉⲧⲃⲉⲟⲩ ⲙ̄ⲡⲕ̄ⲧⲁⲙⲟⲛ ϫⲉⲉⲛⲉⲉⲓⲙⲉ, ⲛ̄ⲧⲛ̄ⲧⲙ̄ϫⲟⲟⲩⲕ · 
</chapter>
<chapter n="05">
<p n="01">
ⲡⲗⲏⲛ ⲉⲓⲙⲉ ⲉⲡⲁⲓ̈ ϫⲉⲁⲩϫⲟⲟⲥ ϫⲉϫⲓⲥⲙⲏ ϭⲉ ⲧⲉⲛⲟⲩ, ⲛ̄ⲧⲉⲧⲛ̄ⲥⲱⲧⲙ̄ · ⲛ̄ⲛⲉⲩϣⲁϫⲉ ⲁⲛ ⲛ̄ⲧⲉⲓ̈ϩⲉ ϩⲁⲡⲗⲱⲥ · ⲙ̄ⲙⲛ̄ⲗⲁⲁⲩ ⲅⲁⲣ ⲛ̄ⲣⲱⲙⲉ ⲉϥⲙⲉⲧⲁⲛⲟⲉⲓ ⲉⲃⲟⲗ ϩⲛ̄ⲧⲉϥⲕⲁⲕⲓⲁ ⲉϥϫⲱ ⲙ̄ⲙⲟⲥ ϫⲉⲟⲩ ⲡⲉⲛⲧⲁⲓ̈ⲁⲁϥ · ⲡⲉⲧⲡⲏⲧ ⲁϥⲕⲁⲧⲟⲟⲧϥ̄ ⲉⲃⲟⲗ ϩⲙ̄ⲡⲉϥⲙⲁ ⲙ̄ⲡⲱⲧ ⲛ̄ⲑⲉ ⲛ̄ⲟⲩϩⲧⲟ ⲉⲣⲉⲧⲉϥϥⲱⲧⲉ ϩⲓⲱⲱϥ ⲉⲃⲟⲗ ϩⲙ̄ⲡⲉϥϩⲙ̄ϩⲙ̄ · ⲙ̄ⲡⲱⲣ ϭⲉ ⲉⲧⲣⲉⲩϫⲟⲟⲥ ϫⲉⲧⲉϩⲓⲏ ⲛ̄ⲧϣⲉⲉⲣⲉ ⲙ̄ⲡⲁⲗⲁⲟⲥ ⲛⲥ̄ϣⲟⲟⲡ ⲁⲛ ⲉⲩⲥⲟⲟⲩⲧⲛ̄, ⲟⲩⲇⲉ ⲉⲩⲧⲃ̄ⲃⲟ ·
</p>
<p n="02">
ⲏ ⲛ̄ⲥⲉϫⲟⲟⲥ ϫⲉⲟⲩⲟⲓ̈ ⲛ̄ⲛⲉⲧϫⲱ ⲙ̄ⲙⲟⲥ ϫⲉⲛⲁⲛⲟⲩ, ⲡ̄ⲡⲉⲑⲟⲟⲩ · ⲁⲩⲱ ⲡⲡⲉⲧⲛⲁⲛⲟⲩϥ ϩⲟⲟⲩ · ⲛⲉⲧⲱⲡ ⲙ̄ⲡⲕⲁⲕⲉ ⲛ̄ⲟⲩⲟⲉⲓⲛ · ⲁⲩⲱ ⲡⲟⲩⲉⲟⲓⲛ ⲛ̄ⲕⲁⲕⲉ · ⲛⲉⲧϫⲱ ⲙ̄ⲙⲟⲥ ϫⲉⲡⲉⲧⲥⲁϣⲉ, ϩⲟⲗϭ · ⲁⲩⲱ ⲡⲉⲧϩⲟⲗϭ̄ ⲥⲁϣⲉ · ⲟⲩⲟⲓ̈ ⲛ̄ⲛⲉⲧⲟ ⲛ̄ⲥⲁⲃⲉ ⲛⲁⲩ ⲙⲁⲩⲁⲁⲩ, ⲁⲩⲱ ⲉⲩⲟ ⲛⲣⲙ̄ⲛ̄ϩⲏⲧ ⲙ̄ⲡⲉⲩⲙ̄ⲧⲟ ⲉⲃⲟⲗ ·
</p>
<p n="03">
ⲙ̄ⲡⲱⲣ ϭⲉ ⲡⲁⲥⲟⲛ ⲉⲥⲟⲣⲙⲉⲕ ⲙⲁⲩⲁⲁⲕ · ⲁⲩⲱ ⲧⲱⲟⲩⲛ ⲛⲅ̄ⲙⲟⲩϣⲧ̄ ⲛ̄ⲥⲱⲕ ⲛ̄ⲑⲉ ⲛ̄ⲧⲉⲥϩⲓⲙⲉ ⲉⲛⲧⲁⲧⲉⲥⲥⲁⲧⲉⲉⲣⲉ ⲥⲱⲣⲙ̄ ⲉⲁⲥⲥⲉϩⲣ̄ⲡⲉⲥⲏⲓ̈ ⲉⲥⲙⲟⲩϣⲧ̄ ⲏ ⲉⲥⲕⲱⲧⲉ ϣⲁⲛⲧⲥ̄ϩⲉ ⲉⲣⲟⲥ, ⲉⲁⲥⲙⲟⲩⲧⲉ ⲉⲛⲉⲥϣⲃⲉⲉⲣⲉ, ⲙⲛ̄ⲛⲉⲧϩⲓⲧⲟⲩⲱⲥ ⲉⲥϫⲱ ⲙ̄ⲙⲟⲥ. ϫⲉⲣⲁϣⲉ ⲛⲙ̄ⲙⲁⲓ̈ ϫⲉⲁⲓ̈ϩⲉ ⲉⲧⲁϭⲓⲥⲕⲓⲧⲉ, ⲉⲛⲧⲁⲓ̈ⲥⲟⲣⲙⲉⲥ ·
</p>
<p n="04">
ⲟⲩⲛ̄ϩⲁϩ ⲅⲁⲣ ϩⲁⲧⲏⲛ ϩⲛ̄ⲛⲉⲥⲛⲏⲩ ⲉⲁⲛⲉⲩϣⲏⲣⲉ ⲁⲩⲱ ⲛⲉⲩⲥⲛⲏⲩ ⲃⲱⲕ ⲉⲃⲟⲗ ⲛ̄ϩⲏⲧⲛ̄, ⲙ̄ⲡⲟⲩⲕⲓⲙ ϩⲛ̄ⲧⲉⲩϩⲩⲡⲟⲙⲟⲛⲏ ⲉⲧⲃⲉⲡⲛⲟⲩⲧⲉ · ⲉⲩⲥⲟⲟⲩⲛ ϫⲉⲛ̄ⲥⲉⲛⲁϭⲛ̄ϣⲏⲣⲉ ⲁⲛ ⲉⲣⲟⲟⲩ · ⲏ ϣⲉⲉⲣⲉ. ⲏ ⲛⲉⲧⲏⲡ ⲉⲣⲟⲟⲩ ⲕⲁⲧⲁⲥⲁⲣⲝ̄ ⲙ̄ⲡⲛⲁⲩ ⲛ̄ⲧⲉⲩⲁⲛⲁⲅⲕⲏ · ⲁⲩϣⲁⲛⲉⲓ ⲉϩⲣⲁⲓ̈ ⲉⲛϭⲓϫ ⲙ̄ⲡⲉⲭ̄ⲥ̄ ·
</p>
<p n="05">
ⲁⲗⲗⲁ ⲡⲁⲅⲁⲑⲟⲛ ⲉⲧⲉⲣⲉⲡⲟⲩⲁ ⲡⲟⲩⲁ ⲛⲁⲁⲁϥ. ⲛ̄ⲧⲟϥ ⲡⲉⲧϥ̄ⲛⲁϭⲛ̄ⲧϥ̄ ⲉⲣⲟϥ ⲙ̄ⲡⲛⲁⲩ ⲉⲧⲙ̄ⲙⲁⲩ · ⲙ̄ⲙⲛ̄ⲉⲓⲱⲧ ⲅⲁⲣ ⲛⲁⲙⲟⲩ, ϩⲁϣⲏⲣⲉ · ⲁⲩⲱ ϣⲏⲣⲉ. ϩⲁⲉⲓⲱⲧ · ⲏ ⲥⲟⲛ. ϩⲁⲥⲟⲛ · ⲁⲗⲗⲁ ⲡⲟⲩⲁ ⲡⲟⲩⲁ {ⲩ̄ⲝ̄ⲋ̄} ⲉϥⲛⲁⲙⲟⲩ ϩⲁⲡⲉϥⲛⲟⲃⲉ ⲙ̄ⲙⲓⲛ ⲙ̄ⲙⲟϥ · ⲁⲩⲱ ⲡⲉⲧⲛⲁⲟⲩⲉⲙⲉⲗⲉⲗϩⲙ̄ϫ · ⲛ̄ⲧⲟϥ ⲡⲉⲧⲉⲣⲉⲛⲉϥⲛⲁϫⲉ ⲛⲁⲛⲟⲩϣⲥ̄  ⲛ̄ⲑⲉ ⲉⲧⲉⲣⲉⲅⲣⲁⲫⲏ ϫⲱ ⲙ̄ⲙⲟⲥ. 
</p>
<p n="06">
ⲉⲣϣⲁⲛⲟⲩⲟⲛ ⲅⲁⲣ ⲛⲓⲙ ⲙⲉⲉⲩⲉ ⲉⲡⲁⲓ̈ ⲉⲧⲣⲉϥϫⲓ ⲛⲁϥ ⲛ̄ⲟⲩϩⲏⲧ ⲙ̄ⲙⲛ̄ⲧϣⲙ̄ⲙⲟ ϩⲛ̄ⲟⲩⲙⲛ̄ⲧϭⲱⲃ ⲛ̄ⲑⲉ ⲉⲛⲧⲁⲕⲁⲁⲥ · ⲛⲓⲙ ⲡⲉⲧⲛⲁϩⲙⲟⲟⲥ ϩⲁⲧⲛ̄ⲛⲉϥⲉⲣⲏⲩ · ⲏ ⲉⲛⲉⲙ̄ⲡⲉⲛⲉⲛⲉⲓⲟⲧⲉ ⲙⲟⲩⲛ ⲉⲃⲟⲗ ϩⲛ̄ⲧⲉⲩϩⲩⲡⲟⲙⲟⲛⲏ. ⲛⲉⲛⲛⲁϭⲛ̄ⲧⲟⲩ ⲧⲱⲛ ⲡⲉ ⲉⲧⲣⲉⲛϭⲟⲓ̈ⲗⲉ ⲉⲣⲟⲟⲩ : 
</p>
<p n="07">
ⲧⲉⲛⲟⲩ ϭⲉ ⲁⲛⲉⲛⲉⲓⲟⲧⲉ ϫⲉⲕⲧⲉⲩϩⲩⲡⲟⲙⲟⲛⲏ ⲉⲃⲟⲗ · ⲉⲁⲩⲃⲱⲕ ⲉⲣⲁⲧϥ̄ ⲙ̄ⲡⲛⲟⲩⲧⲉ · ⲁⲛⲟⲛ ϩⲱⲱⲛ ⲉⲛϣⲁⲛⲧⲛ̄ⲧⲱⲛⲛ̄ ⲉⲣⲟⲟⲩ. ⲟⲩⲛ̄ϩⲁϩ ⲛⲁϯϩⲏⲩ ⲉⲃⲟⲗ ϩⲓⲧⲟⲟⲧⲛ̄ · ⲉⲛϣⲁⲛⲕⲧⲟⲛ ⲇⲉ ⲉⲡⲁϩⲟⲩ, ⲛ̄ⲧⲛ̄ⲁⲣⲛⲁ ⲛ̄ⲧⲉⲛϩⲩⲡⲟⲙⲟⲛⲏ. ⲟⲩⲛ̄ϩⲁϩ ⲛⲁϯⲟⲥⲉ ⲉⲧⲃⲏⲧⲛ̄, ⲁⲩⲱ ⲛ̄ⲥⲉⲥⲕⲁⲛⲇⲁⲗⲓⲍⲉ : 
</p>
<p n="08">
ⲉⲧⲃⲉⲡⲁⲓ̈ ⲧⲛ̄ⲡⲁⲣⲁⲕⲁⲗⲉⲓ ⲙⲙⲟⲕ ⲉⲃⲟⲗ ϩⲓⲧⲙ̄ⲡⲛⲟⲩⲧⲉ ⲙⲛ̄ⲡⲉⲛϫⲟⲉⲓⲥ ⲓ̄ⲥ̄ ⲛⲅ̄ⲕⲧⲟⲕ ⲉϩⲟⲩⲛ ⲉⲡⲉⲕⲙⲁ · ϫⲉⲕⲁⲥ ⲉⲣⲉⲡⲉⲕϩⲏⲧ ⲛⲁⲙ̄ⲧⲟⲛ ⲛⲅ̄ϯϩⲏⲩ ⲙ̄ⲙⲟⲕ · ⲛⲅ̄ⲧⲙ̄ⲥⲱⲧⲙ̄ ⲛ̄ⲥⲁⲛⲉⲧⲥⲩⲙ{ⲩ̄ⲝ̄ⲍ̄}ⲃⲟⲩⲗⲉⲩⲉ ⲛⲁⲕ ⲉⲕⲁⲡⲉⲕⲙⲁ ⲛ̄ⲥⲱⲕ · ⲛ̄ⲥⲉⲛⲁϣϯⲗⲟⲅⲟⲥ ⲅⲁⲣ ⲁⲛ ϩⲁⲣⲟⲕ ⲙ̄ⲡⲛⲁⲩ ⲛ̄ⲧⲉⲕⲁⲛⲁⲅⲕⲏ :
</book>
<book n="29" title="To Antinoe">
ⲃⲏⲥⲁ ⲡⲉⲧⲥϩⲁⲓ̈ ⲛⲁⲛⲧⲓⲛⲟⲓ̈ · 
</chapter>
<chapter n="01">
<p n="01">
ⲉⲡⲉⲓⲇⲏ ⲁⲓ̈ϫⲟⲟⲩ ⲛⲉ ⲛ̄ⲟⲩⲥⲟⲡ ⲁⲩⲱ ⲥⲛⲁⲩ, ϫⲉϥⲓⲧⲉⲓ̈ⲙⲛ̄ⲧⲁⲑⲏⲧ ⲉⲃⲟⲗ ⲙ̄ⲙⲟ, ⲁⲩⲱ ⲛ̄ⲧⲉϯⲥⲟ ⲉⲡⲟⲩⲗⲁⲥ ⲛ̄ⲣⲉϥϫⲉⲛⲟϭ, ⲛ̄ϣⲁϫⲉ · ⲁⲩⲱ ⲛⲟⲩⲥⲡⲟⲧⲟⲩ ⲉⲧⲙ̄ϫⲱ ⲙ̄ⲡⲉⲧⲉⲛϥ̄ϣⲟⲟⲡ ⲁⲛ ⲟⲩⲧⲉ ⲛ̄ⲧⲉⲥⲟⲟⲩⲛ ⲙ̄ⲙⲟϥ ⲁⲛ · ⲉⲓⲥϩⲏⲏⲧⲉ ϭⲉ ⲙ̄ⲡⲉϩⲱ ⲉⲣⲟ, ⲟⲩⲧⲉ ⲙ̄ⲡⲉϯⲥⲟ ϣⲁϩⲟⲩⲛ ⲉⲧⲉⲛⲟⲩ · ⲁⲗⲗⲁ ⲁⲣⲟⲩⲱϩ ⲉⲧⲟⲟⲧⲉ ϩⲛ̄ⲧⲟⲩⲙⲛ̄ⲧⲣⲉϥⲥⲱϣ ⲛ̄ϩⲟⲩⲟ ·
</p>
<p n="02">
ⲡⲉⲧⲥⲱϣ ⲅⲁⲣ ⲙ̄ⲡⲉⲧϩⲓⲧⲟⲩⲱϥ. ⲉϥⲥⲱϣ ⲙ̄ⲙⲟϥ ⲙ̄ⲙⲓⲛ ⲙ̄ⲙⲟϥ · ⲁⲩⲱ ⲡⲉⲧϭⲁⲓ̈ⲟ ⲙ̄ⲡⲉϥⲥⲟⲛ, ⲏ ⲡⲉⲧϩⲓⲧⲟⲩⲱϥ. ⲉϥⲧϭⲁⲓ̈ⲟ ⲙ̄ⲙⲟϥ ⲙⲁⲩⲁⲁϥ · ⲁⲩⲱ ⲉϥⲣ̄ⲛⲟⲃⲉ ⲉⲧⲉϥⲯⲩⲭⲏ ⲙ̄ⲙⲓⲛ ⲙ̄ⲙⲟϥ ·
</p>
<p n="03">
ⲛⲉⲧⲣ̄ϩⲟⲧⲉ ϩⲏⲧϥ̄ ⲙ̄ⲡϫⲟⲉⲓⲥ · ϣⲁⲩϯⲥⲟ ⲉⲣⲱⲟⲩ ⲁⲩⲱ ⲙⲉⲩⲛⲟϭⲛⲉϭ, ⲛ̄ⲛⲉⲩⲥⲛⲏⲩ. ⲏ ⲛⲉⲧϩⲏⲛ ⲉⲣⲟⲟⲩ · ⲁⲗⲗⲁ ⲉϣⲁⲩⲧⲁⲓ̈ⲟⲟⲩ ⲛ̄ⲧⲟϥ ⲛ̄ϩⲟⲩⲟ · ⲁⲩⲱ ⲛ̄ⲥⲉϯⲉⲟⲟⲩ ⲛⲁⲩ · ⲉⲩⲥⲟⲟⲩⲛ ϫⲉⲡⲉⲧϩⲁⲣⲉϩ ⲉ{ⲩ̄ⲝ̄ⲏ̄}ⲣⲱϥ ⲙⲛ̄ⲡⲉϥⲗⲁⲥ. ⲉϥϩⲁⲣⲉϩ ⲉⲧⲉϥⲯⲩⲭⲏ · 
</p>
<p n="04">
ⲉⲧⲃⲉⲡⲁⲓ̈ ϯⲥⲩⲙⲃⲟⲩⲗⲉⲩⲉ ⲛⲉ ϩⲱⲥ ⲥⲟⲛ ⲉⲧⲣⲉⲗⲟ ϩⲛ̄ⲧⲉⲓ̈ⲙⲛ̄ⲧϩⲏⲧϣⲏⲙ · ⲉⲧⲉⲛⲁϯϩⲏⲩ, ⲉⲣⲟⲥ ⲁⲛ · ⲙⲛ̄ⲧⲉⲓ̈ⲙⲛ̄ⲧⲣⲉϥⲥⲱϣ ⲉⲡϫⲓⲛϫⲏ ⲉⲧⲉⲙⲛ̄ⲛⲟϥⲣⲉ ⲛ̄ϩⲏⲧⲥ̄ · ⲙⲏⲡⲟⲧⲉ ⲛ̄ⲧⲉⲣ̄ϩⲧⲏ ϩⲙ̄ⲡⲉϩⲟⲟⲩ ⲉⲧⲉⲣⲉⲧⲁⲡⲣⲟ ⲛⲓⲙ ⲛⲁⲧⲱⲙ ⲛ̄ⲧⲛ̄ϣⲱⲡⲉ ⲧⲏⲣⲛ̄ ϩⲁⲡϩⲁⲡ ⲙ̄ⲡⲛⲟⲩⲧⲉ ·
</p>
<p n="05">
ⲁⲩϫⲟⲟⲥ ⲅⲁⲣ ϫⲉⲟⲩⲛ̄ⲛⲉⲧϣⲁϫⲉ, ⲉⲩⲟ ⲛ̄ⲑⲉ ⲛ̄ϩⲉⲛⲥⲏϥⲉ ⲉⲩⲕⲱⲛⲥ̄ · ϣⲁⲣⲉⲛ̄ⲗⲁⲥ ⲇⲉ ⲛ̄ⲛ̄ⲥⲟⲫⲟⲥ ⲧⲁⲗϭⲟ · ⲁϩⲣⲟ ⲉⲣⲉⲥⲱϣ ⲛ̄ⲧⲟⲩⲥⲱⲛⲉ ⲁⲩⲱ ⲉⲣⲉⲛⲟϭⲛⲉϭ, ⲙ̄ⲙⲟⲥ · ⲙⲏ ⲉⲥϣⲁⲛⲃⲱⲕ ⲉⲧⲃⲏⲏⲧⲉ. ⲏ ⲛ̄ⲧⲟⲩⲁⲫⲟⲣⲙⲏ ⲡⲟⲩϩⲏⲧ ⲛⲁⲙ̄ⲧⲟⲛ. ⲙⲏ ⲛ̄ⲧⲉⲛⲁⲗⲩⲡⲉⲓ ⲁⲛ · ⲏ ⲛ̄ⲧⲉⲙ̄ⲕⲁϩ ⲛ̄ϩⲏⲧ · ⲉⲣⲁⲕⲣⲓⲛⲉ ⲉⲉⲓⲛⲉ ⲉϩⲣⲁⲓ̈ ⲉϫⲱ ⲙ̄ⲡϣⲁϫⲉ ⲉⲧⲥⲏϩ ϫⲉⲧⲣⲉϥϭⲉⲧⲡ̄ⲣⲱⲙⲉ ⲉⲃⲟ ·
</p>
<p n="06">
ⲉⲣϣⲁⲛⲥⲟϣⲥⲥ̄. ⲉⲣⲥⲱϣ ⲙ̄ⲙⲟ ⲙⲁⲩⲁⲁⲧⲉ · ⲁⲩⲱ ⲉⲣϣⲁⲛⲧⲙⲁⲓ̈ⲟⲥ · ⲉⲣⲧⲙⲁⲓ̈ⲟ ⲙ̄ⲙⲟ ⲙ̄ⲙⲓⲛ ⲙ̄ⲙⲟ · ⲉϣⲱⲡⲉ ⲉⲣϣⲁⲛⲛⲟⲓ̈ ⲛ̄ⲛ̄ⲉⲛⲧⲟⲗⲏ ⲙ̄ⲡϫⲟⲉⲓⲥ ⲓ̄ⲥ̄, ⲁⲩⲱ ⲛ̄ⲧⲉϯϩⲧⲏ ⲉⲣⲟⲟⲩ. ⲧⲉⲛⲁⲛⲟⲓ̈ ⲙ̄ⲡⲉⲧⲉϣϣⲉ · ⲡϣⲟϫⲛⲉ, ⲉⲧ{ⲩ̄ⲝ̄ⲑ̄}ⲛⲁⲛⲟⲩϥ ⲛⲁϩⲁⲣⲉϩ ⲉⲣⲟ · ⲛ̄ⲧⲉⲡⲙⲉⲉⲩⲉ ⲉⲧⲟⲩⲁⲁⲃ ϯϩⲧⲏϥ ⲉⲣⲟ. ϫⲉⲉϥⲛⲁⲛⲁϩⲙⲉ ⲉϩⲱⲃ ⲛⲓⲙ ⲉϥϩⲟⲟⲩ :
</chapter>
<chapter n="02">
<p n="01">
ⲡⲗⲏⲛ ϯϫⲱ ⲙ̄ⲙⲟⲥ ⲛⲉ ϫⲉⲉⲣⲧⲙ̄ϥⲓⲡⲓϩⲏⲧ ⲛ̄ⲥⲟϭ, ⲉⲃⲟⲗ ⲙ̄ⲙⲟ · ⲁⲩⲱ ⲛ̄ⲧⲉⲕⲁⲉⲡⲓⲥⲧⲏⲙⲏ ⲙ̄ⲙⲟ. ϯⲛⲁⲧⲣⲉⲡⲟⲩϩⲏⲧ ⲙ̄ⲕⲁϩ. ⲁⲩⲱ ⲛ̄ϯⲛⲁⲁⲛⲉⲭⲉ ⲙ̄ⲙⲟ ⲁⲛ · 
</p>
<p n="02">
ⲛ̄ⲧⲁⲡϫⲟⲉⲓⲥ ϫⲟⲟⲥ ϫⲉⲉⲧⲉⲧⲛ̄ϣⲁⲛⲙⲉⲣⲉⲛⲉⲧⲛ̄ⲉⲣⲏⲩ ⲟⲩⲟⲛ ⲛⲓⲙ ⲛⲁⲉⲓⲙⲉ, ϫⲉⲛ̄ⲧⲉⲧⲛ̄ⲛⲁⲙⲁⲑⲏⲧⲏⲥ · ⲡⲉⲧⲙⲟⲥⲧⲉ ⲅⲁⲣ ⲙ̄ⲡⲉϥⲥⲟⲛ ⲉϥⲙⲟⲟϣⲉ ϩⲙ̄ⲡⲕⲁⲕⲉ, ⲉⲛϥ̄ⲥⲟⲟⲩⲛ ⲁⲛ ϫⲉⲉϥⲃⲏⲕ ⲉⲣⲱⲛ ϫⲉⲁⲡⲕⲁⲕⲉ ⲧⲱⲙ ⲛ̄ⲛⲉϥⲃⲁⲗ ·
</p>
<p n="03">
ⲁⲩϫⲟⲟⲥ ⲇⲉ ⲟⲛ ϫⲉϣⲁⲣⲉⲟⲩⲥⲁⲃⲏ ⲛ̄ⲥϩⲓⲙⲉ ⲕⲉⲧⲟⲩⲏⲓ̈. ⲧⲉⲧⲛⲁⲣ̄ⲁⲑⲏⲧ ⲇⲉ ⲛⲁϣⲣ̄ϣⲱⲣϥ̄ ϩⲛ̄ⲛⲉⲥϭⲓϫ · ⲉⲧⲉⲡⲁⲓ̈ ⲡⲉ · ϫⲉϣⲁⲣⲉⲧⲥⲁⲃⲏ ⲛ̄ⲥϩⲓⲙⲉ ⲕⲉⲧⲧⲉⲧϩⲓⲧⲟⲩⲱⲥ ϩⲛ̄ⲑⲟⲧⲉ ⲙ̄ⲡⲛⲟⲩⲧⲉ, ⲙⲛ̄ⲧⲁⲅⲁⲡⲏ ⲉⲧϩⲙ̄ⲡⲉⲥϩⲏⲧϥ ⲉϩⲟⲩⲛ ⲉⲧⲉⲥⲥⲱⲛⲉ, ⲙⲛ̄ⲛⲉⲥⲥⲛⲏⲩ ·
</p>
<p n="04">
ⲧⲉⲧⲛⲁⲣ̄ⲁⲑⲏⲧ ⲇⲉ ⲛ̄ⲧⲟϥ. ⲥⲛⲁϣⲣ̄ϣⲱⲣⲟⲩ ϩⲛ̄ⲛⲉⲥϣⲁϫⲉ ⲉⲧⲙⲉϩ ⲛ̄ⲥⲓϣⲉ, ϩⲓⲙⲟⲥⲧⲉ · ϩⲓⲡⲟⲛⲏⲣⲓⲁ · ϩⲓⲥⲱϣ · ⲛ̄ⲑⲉ ⲉⲧⲥⲏϩ ϫⲉⲟⲩϭⲉⲣⲱⲃ {ⲩ̄ⲟ̄} ⲛ̄ⲥⲱϣ ⲡⲉⲧϩⲛ̄ⲧ̄ⲧⲁⲡⲣⲟ ⲛ̄ⲛ̄ⲁⲑⲏⲧ · ⲉⲧⲉⲛ̄ⲧⲟⲡⲉ · 
</p>
<p n="05">
ⲕⲁⲓ ⲅⲁⲣ ⲡⲉⲧⲙⲉ ⲙ̄ⲡⲱⲛϩ̄. ϥⲛⲁϯⲥⲟ ⲉⲣⲱϥ · ⲡⲉⲧⲧⲱⲕⲥ̄ ⲇⲉ ⲛ̄ⲧⲟϥ ⲛ̄ϩⲉⲛϣⲁϫⲉ. ⲛⲁⲟⲩϫⲁⲓ̈ ⲁⲛ · ⲉⲣⲉⲙⲉⲉⲩⲉ, ⲉⲟⲩ ⲉⲣⲟ ⲛ̄ⲧⲉⲓ̈ϩⲉ. ⲛ̄ⲧⲉϩⲉⲗⲡⲓⲍⲉ ⲁⲛ ⲉⲉⲓ ⲉϩⲣⲁⲓ̈ ⲉⲛϭⲓϫ ⲙ̄ⲡⲛⲟⲩⲧⲉ · ϣⲁⲛⲧⲉⲟⲩ ϣⲱⲡⲉ ⲉⲣⲉⲟ ⲛ̄ⲁⲑⲏⲧ ⲛ̄ⲧⲉⲓ̈ϩⲉ ⲧⲏⲣⲥ̄ ·
</p>
<p n="06">
ⲉⲛⲧⲉⲣ̄ϩⲟⲧⲉ ⲁⲛ ϩⲏⲧϥ̄ ⲙ̄ⲡⲛⲟⲩⲧⲉ · ⲟⲩⲧⲉ ⲛ̄ⲧⲉϣⲓⲡⲉ ⲁⲛ ϩⲏⲧϥ̄ ⲛ̄ⲣⲱⲙⲉ · ⲟⲩⲧⲉ ⲟⲛ ⲛ̄ⲧⲉⲙⲉⲉⲩⲉ ⲁⲛ ⲉⲃⲟⲗ ⲉⲡⲟⲥⲉ ⲛ̄ⲧⲟⲩⲯⲩⲭⲏ · ϫⲉϣⲁⲣⲉⲡⲁⲑⲏⲧ ⲡⲉϩⲧ̄ⲡⲉϥϭⲱⲛⲧ̄ ⲉⲃⲟⲗ ⲧⲏⲣϥ̄ · ⲁⲩⲱ ϫⲉⲧ̄ⲧⲁⲡⲣⲟ ⲙ̄ⲡⲁⲑⲏⲧ, ⲟⲩⲟⲩⲱϣϥ̄ ⲛⲁϥⲧⲉ · ⲁⲩⲱ ⲟⲩⲡⲁϣϥ̄ ⲛ̄ⲧⲉϥⲯⲩⲭⲏ ⲛⲉ ⲛⲉϥⲥⲡⲟⲧⲟⲩ · 
</p>
<p n="07">
ⲛ̄ⲧⲉⲥⲟⲟⲩⲛ ⲁⲛ ϫⲉⲡⲉⲧⲥⲱϣ ⲙ̄ⲡⲣⲱⲙⲉ, ⲉⲧϭⲁⲓ̈ⲟ ⲙ̄ⲙ̄ⲙⲟϥ · ⲉϥⲥⲱϣ ⲙ̄ⲡⲛⲟⲩⲧⲉ, ⲁⲩⲱ ⲉϥⲕⲁⲧⲁⲫⲣⲟⲛⲉⲓ ⲙ̄ⲙⲟϥ. ⲕⲁⲓ ⲅⲁⲣ ⲛ̄ⲧⲁⲩⲧⲁⲙⲓⲉⲡⲣⲱⲙⲉ ⲉϩⲛ̄ⲑⲉⲓⲕⲱⲛ ⲙ̄ⲡⲛⲟⲩⲧⲉⲡ · ⲁⲩⲱ ⲛⲉⲓ̈ϩⲃⲏⲩⲉ ⲛ̄ⲧⲉⲓ̈ϩⲉ ⲛⲁⲡϫⲁϫⲉ ⲛⲉ ⲛ̄ⲇⲓⲁⲃⲟⲗⲟⲥ ⲉⲧⲫⲑⲟⲛⲉⲓ ⲉⲣⲟⲛ · ⲉϥϯⲛ̄ϣⲟⲧ ⲛ̄ϩⲏⲧ ⲛⲁⲛ ⲉϩⲟⲩⲛ ⲉⲛⲉⲣⲏⲩ {ⲩ̄ⲟ̄ⲁ̄} ⲙⲛ̄ⲟⲩⲙⲛ̄ⲧϫⲁⲥⲓϩⲏⲧ ⲉⲛⲛⲁϯϩⲏⲩ ⲉⲣⲟⲥ ⲁⲛ · ⲉⲡⲉⲓⲇⲏ ⲁⲩϫⲟⲟⲥ ϫⲉⲧⲙⲛ̄ⲧϫⲁⲥⲓϩⲏⲧ, ⲟⲩⲃⲟⲧⲉⲧⲉ ⲛ̄ⲛⲁϩⲣⲙ̄ⲡⲛⲟⲩⲧⲉ · ⲁⲩⲱ ⲡⲛⲁϣⲧ̄ⲙ̄ⲙⲉ ⲙⲛ̄ⲡⲃⲁⲃⲉⲣⲱⲙⲉ · ⲡⲗⲟⲓⲙⲟⲥ ⲣⲛ̄ⲧϥ̄ :
</chapter>
<chapter n="03">
<p n="01">
ϩⲙ̄ⲡⲁⲓ̈ ⲅⲁⲣ ⲛ̄ⲧⲁϥϫⲟⲟⲥ ⲛ̄ϭⲓⲡⲣⲱⲙⲉ ⲙ̄ⲡⲛⲟⲩⲧⲉ ⲁⲡⲁ ⲁⲛⲧⲱⲛⲓⲟⲥ, ϫⲉⲉⲛϩⲙⲟⲟⲥ ⲙⲁⲩⲁⲁⲛ. ϣⲁⲩⲧⲣⲉϥϯϩⲁⲡ ⲉⲛⲉⲛⲉⲣⲏⲩ, ⲉⲛⲥⲉϩⲁⲧⲏⲛ ⲣⲱ ⲁⲛ · ⲙⲛ̄ⲛⲉⲩⲙⲛ̄ⲧⲣⲉϥⲥⲱϣ ⲉⲧⲟⲩⲛⲟⲩϫⲉ ⲙ̄ⲙⲟⲟⲩ ⲉϩⲣⲁⲓ̈ ⲉⲡⲉⲛϩⲏⲧ ϩⲛ̄ⲟⲩⲙⲛ̄ⲧϫⲁⲥⲓϩⲏⲧ · ⲉⲛⲟ ⲛ̄ⲛⲁϣⲧ̄ϩⲏⲧ · ⲁⲩⲱ ⲉⲛⲥⲱϣ, ⲛ̄ⲛⲉⲛⲉⲣⲏⲩ · ⲉⲛⲟ ⲛ̄ϣⲟⲩϣⲟ ⲙⲛ̄ⲛⲉⲛⲉⲣⲏⲩ,   ϩⲙ̄ⲡⲉⲛϣⲁϫⲉ ⲉⲧⲛⲁϣⲧ̄ · ⲉⲛⲙⲟⲕϩ̄ ⲛ̄ϩⲏⲧ ⲛ̄ⲛⲁⲩ ⲛⲓⲙ · ⲉⲛϭⲛ̄ⲁⲣⲓⲕⲉ ⲉⲛⲉⲛⲉⲣⲏⲩ · ⲁⲩⲱ ⲉⲣⲟⲛ ⲙ̄ⲙⲓⲛ ⲙ̄ⲙⲟⲛ · ⲁⲛ · ⲉⲛⲙⲉⲉⲩⲉ ϫⲉⲉⲣⲉⲡϩⲓⲥⲉ ϣⲟⲟⲡ ⲛⲁⲛ ⲉⲃⲟⲗ ϩⲓⲧⲛ̄ⲛⲉⲛⲉⲣⲏⲩ · ⲉⲛⲟ ⲛ̄ⲣⲉϥϯϩⲁⲡ ⲉⲛⲉⲧⲟⲩⲟⲛϩ̄ ⲉⲃⲟⲗ · ⲉⲣⲉⲡⲥⲟⲟⲛⲉ ⲧⲏⲣϥ̄ ϣⲟⲟⲡ ϩⲓϩⲟⲩⲛ ⲙ̄ⲡⲏⲓ̈ · ⲙⲛ̄ϩⲉⲛϯⲧⲱⲛ · ⲙⲛ̄ϩⲉⲛϩⲁⲓⲣⲉⲥⲓⲥ, ⲉⲛϯ ⲙⲛ̄ⲛⲉⲛⲉⲣⲏⲩ ⲛ̄ϩⲏⲧⲟⲩ, ϣⲁⲛⲧⲛ̄ⲧⲁϩⲉ, ⲡⲉⲛ{ⲩ̄ⲟ̄ⲃ̄}ϣⲁϫⲉ ⲉⲣⲁⲧϥ̄ · 
</p>
<p n="02">
ⲉⲧⲃⲉⲡⲁⲓ̈ ϯϩⲟⲙⲟⲗⲟⲅⲉⲓ ⲛⲉ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲛⲟⲩⲧⲉ ϫⲉⲉϣⲱⲡⲉ ⲛ̄ⲧⲉⲛⲁⲥⲁϩⲱ ⲁⲛ ⲉⲃⲟⲗ ⲛ̄ⲧⲉⲓ̈ⲙⲛ̄ⲧⲣⲉϥⲥⲱϣ. ⲧⲉⲛⲁⲥⲉⲓ ϩⲱⲱⲧⲉ ⲙ̄ⲡⲟⲩⲙ̄ⲕⲁϩ ⲛ̄ϩⲏⲧ · ⲕⲁⲓ ⲅⲁⲣ ⲉⲓ̈ϥⲓⲣⲟⲟⲩϣ ϩⲁⲣⲟ ⲛ̄ⲧⲉⲓ̈ϩⲉ · ⲉⲓ̈ⲟⲩⲱϣ ⲁⲛ ⲉⲧⲣⲉⲛⲥⲱⲧⲙ̄ ⲉⲡⲟⲩⲡⲉⲑⲟⲟⲩ ⲟⲩⲧⲉ ⲉⲧⲣⲉⲩⲧⲁⲩⲉⲡⲟⲩⲣⲁⲛ ⲕⲁⲕⲱⲥ · ⲁⲩⲱ ⲟⲛ ϫⲉⲛ̄ⲛⲉⲟⲩⲟⲥⲉ ϣⲱⲡⲉ ⲛⲉ :
</p>
<p n="03">
ⲧⲉⲛⲟⲩ ϭⲉ ϯⲡⲟⲩϩⲏⲧ ⲉⲧⲉⲥⲃⲱ · ⲁⲩⲱ ⲛ̄ⲧⲉⲥⲟⲃⲧⲉ ⲛ̄ⲛⲟⲩⲙⲁⲁϫⲉ ⲉⲛϣⲁϫⲉ ⲛ̄ⲧⲁⲓⲥⲑⲏⲥⲓⲥ · ϫⲉⲕⲁⲥ ⲉⲣⲉⲟⲩⲧⲱⲕ ⲛ̄ϩⲏⲧ ϣⲱⲡⲉ ⲛⲉ ⲉϫⲙ̄ⲡⲛⲟⲩⲧⲉ · ⲁⲩⲱ ⲙⲁⲣⲉⲛⲟⲩⲃⲁⲗ ϭⲱϣⲧ̄ ⲉⲛⲉⲧⲥⲟⲩⲧⲱⲛ · ⲛ̄ⲧⲉⲛⲟⲩⲃⲟⲩϩⲉ ⲉⲓⲱⲣⲙ̄ ⲉⲛⲙⲛ̄ⲧⲙⲉ · ⲧⲁⲣⲉⲉⲓⲙⲉ ⲉⲡⲉⲧⲉϣϣⲉ · ⲁⲩⲱ ⲛ̄ⲧⲉⲛⲟⲓ̈ ϫⲉⲟⲩⲥⲁⲃⲉ ⲡⲉ ⲡⲉⲧϯⲥⲟ ⲉⲛⲉϫⲟⲩϣⲁϫⲉ ⲉⲃⲟⲗ ⲉϥⲛⲁϣⲧ̄ · ⲟⲩⲥⲁⲃⲉ ⲇⲉ ⲡⲉ ⲡⲣⲱⲙⲉ ⲛ̄ϩⲁⲣϣ̄ϩⲏⲧ. 
</p>
<p n="04">
ⲉⲧⲃⲉⲡⲁⲓ̈ ⲧⲉⲓ̈ⲙⲛ̄ⲧⲣⲉϥⲥⲱϣ · ϫⲉⲁⲩϫⲟⲟⲥ ϫⲉⲛⲉⲥⲡⲟⲧⲟⲩ ⲙ̄ⲡⲁⲑⲏⲧ ⲛⲁⲛ̄ⲧϥ̄ ⲉϩⲉⲛⲡⲉⲧ{ⲩ̄ⲟ̄ⲅ̄}ϩⲟⲟⲩ · ⲉⲣⲉⲧⲉϥⲧⲁⲡⲣⲟ ⲇⲉ ⲉⲧⲛⲁϣⲧ̄ ⲉⲡⲓⲕⲁⲗⲉⲓ ⲙ̄ⲡⲙⲟⲩ ·
</p>
<p n="05">
ⲉⲧⲃⲉⲡⲁⲓ̈ ⲙ̄ⲡⲣ̄ϣⲱⲡⲉ ⲛ̄ⲁⲑⲏⲧ. ⲁⲗⲗⲁ ⲉⲓⲙⲉ ϫⲉⲟⲩ ⲡⲉ ⲡⲟⲩⲱϣ ⲙ̄ⲡϫⲟⲉⲓⲥ. ⲁⲩⲱ ⲛ̄ⲧⲉⲛⲁⲩ ϫⲉⲁϣⲧⲉ ⲧⲉϩⲓⲏ ⲉⲧⲛⲁⲛⲟⲩⲥ, ⲛ̄ⲧⲉⲙⲟⲟϣⲉ ⲛ̄ϩⲏⲧⲥ̄. ϫⲉⲕⲁⲥ ⲉⲣⲁϭⲓⲛⲉ ⲛ̄ⲟⲩⲧⲃ̄ⲃⲟ ⲛ̄ⲧⲟⲩⲯⲩⲭⲏ ·
</chapter>
<chapter n="04">
<p n="01">
ⲁⲩϫⲟⲟⲥ ⲅⲁⲣ ϫⲉⲡⲗⲁⲥ ⲟⲩⲕⲟⲩⲓ̈ ⲙ̄ⲙⲉⲗⲟⲥ ⲡⲉ, ⲁⲩⲱ ϥϫⲉⲛⲟϭ, ⲛ̄ϣⲁϫⲉ · ⲁⲩⲱ ϫⲉϣⲁⲣⲉⲟⲩⲕⲟⲩⲓ̈ ⲛ̄ⲕⲱϩⲧ̄ ϫⲉⲣⲉⲟⲩⲛⲟϭ, ⲛ̄ϩⲩⲗⲏ · ⲡⲗⲁⲥ ϩⲱⲱϥ ⲟⲩⲕⲱϩⲧ̄ ⲡⲉ · ⲡⲁⲓ̈ ⲉⲧϫⲱϩⲙ̄ ⲙ̄ⲡⲥⲱⲙⲁ ⲧⲏⲣϥ̄. ⲁⲩⲱ ⲉⲧⲧⲙ̄ϩⲟ ⲙ̄ⲡⲉⲧⲣⲟⲭⲟⲥ ⲙ̄ⲡⲉϫⲡⲟ · ⲡⲁⲓ̈ ⲉⲧϣⲧⲣ̄ⲧⲱⲣ ⲉⲑⲟⲟⲩ ⲉⲧⲙⲉϩ ⲙ̄ⲙⲁⲧⲟⲩ, ⲛ̄ⲣⲉϥⲙⲟⲩⲟⲩⲧ · ϩⲣⲁⲓ̈ ⲛ̄ϩⲏⲧϥ̄ ⲧⲛ̄ⲥⲙⲟⲩ ⲉⲡⲛⲟⲩⲧⲉ ⲡⲓⲱⲧ · ⲁⲩⲱ ϩⲣⲁⲓ̈ ⲛ̄ϩⲏⲧϥ̄ ⲧⲛ̄ⲥⲁϩⲟⲩ, ⲛ̄ⲛ̄ⲣⲱⲙⲉ. ⲛⲁⲓ̈ ⲉⲛⲧⲁⲩⲧⲁⲙⲓⲟⲟⲩ, ⲕⲁⲧⲁⲡⲉⲓⲛⲉ, ⲙ̄ⲡⲛⲟⲩⲧⲉ ·
</p>
<p n="02">
ⲁⲩⲧⲁⲙⲟⲛ ϫⲉⲛ̄ϣϣⲉ ⲁⲛ ⲉⲧⲣⲉⲛⲁⲓ̈ ϣⲱⲡⲉ ⲛ̄ⲧⲉⲓ̈ϩⲉ · ⲁⲩⲱ ϫⲉⲙⲏⲧⲓ ϣⲁⲣⲉϩⲟⲃⲛⲉ ⲧⲁⲩⲟ ⲉϩⲣⲁⲓ̈ ϩⲛ̄ⲧⲉⲓ̈ⲙⲟⲩⲛⲉ ⲛ̄ⲟⲩⲱⲧ ⲙ̄ⲡⲙⲟⲟⲩ ⲉⲧϩⲟⲗϭ̄ ⲙⲛ̄ⲡⲉⲧⲙⲟⲗϩ̄. ⲏ ϫⲉⲙⲏ ⲟⲩⲛ̄ϭⲟⲙ ⲉⲧⲣⲉⲟⲩ{ⲩ̄ⲟ̄ⲇ̄}ⲃⲱ ⲛ̄ⲕⲛ̄ⲧⲉ ⲧⲉⲩⲉϫⲟⲉⲓⲧ, ⲉⲃⲟⲗ · ⲏ ⲛ̄ⲧⲉⲟⲩⲃⲱ ⲛ̄ⲉⲗⲟⲟⲗⲉ, ⲧⲁⲩⲉⲕⲛ̄ⲧⲉ, ⲉⲃⲟⲗ · ⲟⲩⲧⲉ ⲛ̄ⲛⲉϣⲙⲗϩ̄, ⲣ̄ⲙⲟⲟⲩ ⲉϥϩⲟⲗϭ̄ · 
</p>
<p n="03">
ⲉϥϫⲱ ⲙ̄ⲡⲁⲓ̈ ϫⲉⲥⲱⲛⲧ̄ ⲛⲓⲙ ⲉⲛⲧⲁⲡⲛⲟⲩⲧⲉ ⲧⲁⲙⲓⲟⲟⲩ ⲙⲉⲩϣⲓⲃⲉ ⲙ̄ⲡⲉⲩⲥⲙⲟⲧ ⲛ̄ⲑⲉ ⲉⲛⲧⲁϥⲥⲟⲛⲧⲟⲩ ⲙ̄ⲙⲟⲥ · ⲡⲣⲱⲙⲉ ⲇⲉ ⲛ̄ⲧⲟϥ ϥⲡⲱⲱⲛⲉ ⲕⲁⲧⲁⲥⲏⲩ ⲁⲩⲱ ⲕⲁⲧⲁⲕⲁⲓⲣⲟⲥ ⲉⲃⲟⲗ ϩⲙ̄ⲡ̄ⲡⲉⲧⲛⲁⲛⲟⲩϥ. ⲉⲡ̄ⲡⲉⲑⲟⲟⲩ · ϥⲉⲓⲣⲉ ⲙ̄ⲡⲃⲟⲗ ⲙ̄ⲡⲟⲩⲉϩⲥⲁϩⲛⲉ, ⲙ̄ⲡⲛⲟⲩⲧⲉ ⲉⲛⲧⲁϥϩⲱⲛ ⲙ̄ⲙⲟϥ ⲉⲧⲟⲟⲧϥ̄ · ⲁⲩⲱ ϥϣⲓⲃⲉ ⲛ̄ⲧⲉϥⲯⲩⲥⲓⲥ, ⲡⲁⲣⲁⲑⲉ ⲉⲛⲧⲁⲡϫⲟⲉⲓⲥ ⲡⲛⲟⲩⲧⲉ ⲧⲟϣϥ̄ ⲙ̄ⲙⲟⲥ ·
</p>
<p n="04">
ⲡⲥⲱⲛⲧ̄ ⲧⲏⲣϥ̄ ϩⲩⲡⲟⲧⲁⲥⲥⲉ ⲙ̄ⲡⲛⲟⲩⲧⲉ · ⲉⲓⲧⲉ ⲛ̄ⲧⲟⲟⲩ. ⲙⲛ̄ⲛ̄ⲥⲓⲃⲧ̄ · ⲉⲓⲧⲉ ⲑⲁⲗⲁⲥⲥⲁ · ⲙⲛ̄ⲛⲓⲉⲣⲱⲟⲩ · ⲁⲩⲱ ⲡⲕⲁϩ ⲙⲛ̄ⲧⲟⲓⲕⲟⲩⲙⲉⲛⲏ · ⲁⲩⲱ ϩⲙ̄ⲡⲉϥϣⲁϫⲉ, ⲛ̄ⲧⲁⲙ̄ⲡⲏⲩⲉ ⲧⲁϫⲣⲟ · ⲁⲩⲱ ⲛⲉⲩϭⲟⲙ ⲧⲏⲣⲟⲩ, ϩⲙ̄ⲡⲉⲡ̄ⲛ̄ⲁ̄ ⲛ̄ⲣⲱϥ ·
</p>
<p n="05">
ⲙ̄ⲡⲟⲩⲣ̄ⲡⲃⲟⲗ ⲛ̄ⲛⲉⲩⲧⲟϣ · ⲁⲩⲱ ⲡⲣⲏ ⲙⲛ̄ⲡⲟⲟϩ ⲙⲛ̄ⲛ̄ⲥⲓⲟⲩ, ⲙ̄ⲡⲟⲩϣⲓⲃⲉ ⲛ̄ⲑⲉ ⲉⲛⲧⲁϥⲧⲟϣⲟⲩ ⲙ̄ⲙⲟⲥ · ⲁⲗⲗⲁ ⲥⲉϫⲱⲕ ⲉⲃⲟⲗ {ⲩ̄ⲟ̄ⲉ̄} ⲛ̄ⲧⲉⲩⲗⲓⲧⲟⲩⲣⲅⲉⲓⲁ ⲉⲩⲣ̄ⲟⲩⲟⲉⲓⲛ ⲉⲡⲥⲱⲛⲧ̄ ⲧⲏⲣϥ̄ ·
</p>
<p n="06">
ⲁⲛⲟⲛ ⲇⲉ ⲛⲓⲉⲃⲓⲏⲛ, ⲁⲩⲱ ⲛⲓⲧⲁⲗⲁⲓⲡⲱⲣⲟⲥ ⲛ̄ⲣⲱⲙⲉ ⲛ̄ⲣⲉϥⲣ̄ⲛⲟⲃⲉ · ⲧⲛ̄ⲡⲱⲱⲛⲉ, ⲁⲩⲱ ⲧⲛ̄ⲣ̄ⲡⲃⲟⲗ ⲛ̄ⲛⲉⲛⲧⲟϣ · ⲁⲩⲱ ⲧⲛ̄ⲕⲱ ⲛ̄ⲥⲱⲛ ⲙ̄ⲡⲛⲟⲙⲟⲥ ⲙ̄ⲡⲛⲟⲩⲧⲉ ⲙⲛ̄ⲛⲉϥⲉⲛⲧⲟⲗⲏ ⲉⲛⲧⲁϥϩⲱⲛ ⲙ̄ⲙⲟⲟⲩ ⲉⲧⲟⲟⲧⲛ̄. ⲉⲛⲡⲁⲣⲁⲃⲁ ⲙ̄ⲙⲟⲟⲩ, ϩⲛ̄ⲟⲩⲙⲛ̄ⲧⲁⲧϩⲟⲧⲉ · ⲙⲛ̄ⲟⲩⲙⲛ̄ⲧⲁⲧϣⲓⲡⲉ ·
</p>
<p n="07">
ⲛ̄ⲑⲉ ⲉⲧⲥⲏϩ ϫⲉⲕⲁⲧⲁⲡⲉⲕⲛ̄ϣⲟⲧ ⲇⲉ ⲙⲛ̄ⲡⲉⲕϩⲏⲧ ⲉⲧⲉⲛϥ̄ⲙⲉⲧⲁⲛⲟⲉⲓ ⲁⲛ, ⲉⲕⲥⲱⲟⲩϩ ⲛⲁⲕ ⲉϩⲟⲩⲛ ⲛ̄ⲟⲩⲟⲣⲅⲏ ϩⲙ̄ⲡⲉϩⲟⲟⲩ ⲛ̄ⲧⲟⲣⲅⲏ ⲙⲛ̄ⲡϭⲱⲗⲡ̄ ⲉⲃⲟⲗ ⲙ̄ⲡϩⲁⲡ ⲙ̄ⲙⲉ ⲙ̄ⲡⲛⲟⲩⲧⲉ, ⲡⲁⲓ̈ ⲉⲧⲛⲁⲧⲱⲱⲃⲉ ⲙ̄ⲡⲟⲩⲁ ⲡⲟⲩⲁ ⲕⲁⲧⲁⲛⲉϥϩⲃⲏⲟⲩⲉ :
</chapter>
<chapter n="05">
<p n="01">
ⲉⲧⲃⲉⲡⲁⲓ̈ ϭⲉ ⲣⲟⲉⲓⲥ, ⲁⲩⲱ ⲛ̄ⲧⲉⲥⲁϩⲱ ⲉⲃⲟⲗ ⲛ̄ⲛⲓⲙⲓϣⲉ, ⲙⲛ̄ⲛⲓϯⲧⲱⲛ · ⲛ̄ⲥⲉϯϩⲏⲩ ⲅⲁⲣ ⲁⲛ ⲁⲩⲱ ⲥⲉϣⲟⲩⲉⲓⲧ ·
</p>
<p n="02">
ϩⲉⲛⲟⲥⲉ ⲇⲉ ⲛⲉ ⲁⲩⲱ ϩⲉⲛϣⲟⲣϣⲣ̄ⲛⲉ ⲛ̄ⲛⲉⲯⲩⲭⲏ ⲛ̄ⲛⲉⲧⲟⲩⲉϣⲡⲉⲩⲟⲩϫⲁⲓ̈ · ⲁⲩⲱ ⲉⲧⲙⲉ ⲙ̄ⲡⲛⲟⲩⲧⲉ ⲙⲛ̄ⲡⲉⲛϫⲟⲉⲓⲥ ⲓ̄ⲥ̄ · ⲡⲁⲓ̈ ⲉⲛⲧⲁϥⲧⲁⲁϥ ⲛ̄ⲥⲱⲧⲉ ϩⲁⲟⲩⲛ ⲛⲓⲙ ⲁⲩⲱ ⲁϥⲙⲟⲩ, ⲉⲧⲃⲏ{ⲩ̄ⲟ̄ⲋ̄ quire ⲗ̄ ends}ⲏⲧⲛ̄. ϫⲉⲕⲁⲥ ⲉϥⲉⲥⲟⲧⲛ̄ ⲉⲃⲟⲗ ϩⲛ̄ⲁⲛⲟⲙⲓⲁ ⲛⲓⲙ · ⲁⲩⲱ ⲛϥ̄ⲧⲃ̄ⲃⲟⲛ ⲛⲁϥ ⲛ̄ⲟⲩⲗⲁⲟⲥ · ⲉϥⲧⲟⲩⲏⲧ · ⲛ̄ⲣⲉϥⲕⲱϩ ⲉϩⲉⲛϩⲃⲏⲩⲉ ⲉⲛⲁⲛⲟⲩⲟⲩ · ⲛⲁⲓ̈ ⲉⲛⲧⲁⲡⲛⲟⲩⲧⲉ ⲥⲃ̄ⲧⲱⲧⲟⲩ, ϫⲉⲕⲁⲥ ⲉⲛⲉⲙⲟⲟϣⲉ ϩⲣⲁⲓ̈ ⲛ̄ϩⲏⲧⲟⲩ : 
</p>
<p n="03">
ⲉⲧⲃⲉⲡⲁⲓ̈ ⲁⲅⲱⲛⲓⲍⲉ ⲉⲣⲟ. ⲉⲙⲡⲁⲧⲉⲙⲟⲩ · ⲁⲩⲱ ⲛ̄ⲧⲉⲣⲟⲉⲓⲥ ⲉⲡⲟⲩϩⲓⲥⲉ ⲛⲉ ⲉⲧⲙ̄ⲧⲁⲕⲟϥ ⲉⲙⲡⲁⲧⲥ̄ⲉⲓ ⲛ̄ϭⲓⲧⲉⲩⲛⲟⲩ ⲧⲁⲓ̈ ⲉⲧⲟⲩⲛⲁⲧⲱⲕⲙ̄ ⲛ̄ⲧⲉⲯⲩⲭⲏ ⲙ̄ⲡⲟⲩⲁ ⲡⲟⲩⲁ, ⲉϩⲣⲁⲓ̈ ⲛ̄ϩⲏⲧϥ̄ · ⲛ̄ⲧⲉⲓ̈ϩⲉ ⲅⲁⲣ ⲛ̄ⲧⲁⲩϫⲟⲟⲥ ϫⲉⲥⲃ̄ⲧⲉⲛⲉⲕϩⲃⲏⲟⲩⲉ, ⲉⲧⲉϩⲓⲏ · ⲉⲧⲉⲡⲁⲓ̈ ⲡⲉ ϫⲉⲥⲃ̄ⲧⲉⲛⲉⲕϩⲃⲏⲟⲩⲉ, ⲉⲧⲉⲕϭⲓⲛⲉⲓ ⲉⲃⲟⲗ ϩⲛ̄ⲥⲱⲙⲁ :
</p>
<p n="04">
ⲡϫⲟⲓ̈ⲥ ⲉϥⲉϯⲑⲉ ⲛⲉ ⲁⲩⲱ ⲛϥ̄ⲧⲁⲁⲥ ⲛⲁⲛ ⲧⲏⲣⲛ̄ ϩⲓⲟⲩⲥⲟⲡ ⲉⲧⲣⲉⲛⲥⲁϩⲱⲛ ⲉⲃⲟⲗ ⲙ̄ⲡⲡⲉⲧϩⲟⲟⲩ · ⲛ̄ⲧⲛ̄ⲉⲓⲣⲉ ⲙ̄ⲡ̄ⲡⲉⲧⲛⲁⲛⲟⲩϥ. ⲉⲙⲡⲁⲣϥ̄ⲉⲓ ⲛ̄ϭⲓⲡⲕⲁⲓⲣⲟⲥ, ⲉⲩϣⲁϫⲉ ⲉϥϫⲱⲕ ⲉⲃⲟⲗ ⲁⲩⲱ ⲉϥϣⲱⲱⲧ ⲡⲉⲧⲉⲣⲉⲡⲛⲟⲩⲧⲉ ⲛⲁⲁⲁϥ ϩⲓϫⲙ̄ⲡⲕⲁϩ  ·
</p>
<p n="05">
ⲉϥⲛⲁⲕⲣⲓⲛⲉ ⲅⲁⲣ ⲛ̄ⲧⲟⲓⲕⲟⲩⲙⲉⲛⲏ ϩⲛ̄ⲟⲩⲇⲓⲕⲁⲓⲟⲥⲩⲛⲏ · ⲁⲩⲱ ⲛ̄ⲗⲁⲟⲥ ϩⲛ̄ⲟⲩⲥⲟⲟⲩⲧⲛ̄ · ⲛⲉⲛⲧⲁⲩⲉⲓⲣⲉ ⲛ̄ⲙ̄ⲡⲉⲧⲛⲁⲛⲟⲩϥ. ⲉⲩⲁⲛⲁⲥⲧⲁⲥⲓⲥ ⲛ̄{ⲩ̄ⲟ̄ⲍ̄ quire ⲗ̄ⲁ̄}ⲱⲛϩ̄. ⲛⲉⲛⲧⲁⲩⲉⲓⲣⲉ ⲛ̄ⲙ̄ⲡⲉⲑⲟⲟⲩ, ⲉⲩⲁⲛⲁⲥⲧⲁⲥⲓⲥ ⲛⲕⲣⲓⲥⲓⲥ :
</book>
<book n="3" title="On the Punishment of Sinners">
<chapter n="01">
<p n="01">
<pg n="ⲧ̄ⲕ̄ⲍ̄"/>ϣⲁⲉⲛⲉϩ · ⲛ̄ⲑⲉ ⲉⲧⲥⲏϩ ϫⲉⲁⲡϫⲟⲉⲓⲥ ⲧⲱⲟⲩⲛ ⲛ̄ⲑⲉ ⲙ̄ⲡⲉⲧⲟⲃϣ̄ ⲛ̄ⲑⲉ ⲛ̄ⲟⲩϫⲱⲱⲣⲉ ⲉⲁϥϯϩⲉ ϩⲁⲡⲏⲣⲡ̄ · ⲁϥⲡⲁⲧⲁⲥⲥⲉ ⲛ̄ⲛⲉϥϫⲓϫⲉⲉⲩⲉ ⲉⲡⲁϩⲟⲩ · ⲁϥⲧⲁⲁⲩ ⲛ̄ⲛⲟϭⲛⲉϭ ϣⲁⲉⲛⲉϩ  ·
</p>
<p n="02">
ⲡⲉⲛⲧⲁϥϫⲟⲟⲥ ⲅⲁⲣ ϫⲉϯⲛⲁϩⲱⲙ ⲙ̄ⲡⲁⲧⲟⲟⲩⲉ ⲉϫⲛ̄ϯⲇⲟⲩⲙⲁⲓⲁ  · ⲛ̄ⲧⲟϥ ⲟⲛ ⲡⲉⲛⲧⲁϥϫⲟⲟⲥ ϫⲉⲉⲧⲃⲉϫⲉⲁⲣϫⲱϩⲙ̄ ⲛ̄ⲛⲁⲡⲉⲧⲟⲩⲁⲁⲃ ϩⲛ̄ⲛⲟⲩⲃⲟⲧⲉ ⲧⲏⲣⲟⲩ · ⲁⲛⲟⲕ ϩⲱ ϯⲛⲁⲛⲟϫⲉ ⲉⲃⲟⲗ ⲛ̄ⲧⲉⲧⲙ̄ⲡⲁⲃⲁⲗ ϯⲥⲟ ⲉⲣⲟ ⲁⲩ[ⲱ] ⲛ̄ϯⲛⲁⲛⲁ [ⲛⲉ] ⲁⲛ  ·
</p>
<p n="03">
ⲁⲩϭⲱ ⲅⲁⲣ ⲉⲡⲟⲩⲟⲉⲓⲛ · ⲁⲡⲕⲁⲕⲉ ⲛⲛⲉⲩϩⲃⲏⲩⲉ ⲉⲑⲟⲟⲩ ϣⲱⲡⲉ ⲛⲁⲩ · ⲁⲩⲱ ⲁⲩϩⲩⲡⲟⲙⲓⲛⲉ ⲡⲟⲩⲟⲉⲓⲛ  · ⲁⲩⲙⲟⲟϣⲉ ϩⲙ̄ⲡⲕⲣⲙ̄ⲧⲥ̄ [ⲛ̄]ⲧⲉⲩⲙⲛ̄ⲧⲁⲧⲥⲱⲧⲙ̄ · ⲁⲩϭⲟⲙϭⲙ ⲉⲧϫⲟ ⲛ̄ⲑⲉ ⲛ̄ⲟⲩⲃⲗ̄ⲗⲉ · ⲉⲧⲉⲡⲁⲓ̈ⲡⲉ ϫⲉⲛ̄ⲑⲉ ⲛ̄ⲛⲉⲧⲉⲙⲛ̄ⲧⲟⲩ ⲥⲟⲟⲩⲛ ⲙⲙⲁⲩ ⲁⲩⲱ ⲁⲩϫⲟⲡϫⲡ̄ ⲛ̄ⲑⲉ ⲛ̄[ⲛ]ⲉⲧⲉⲙⲛ̄ⲃ˻ⲁ˼[ⲗ ⲙ̄]ⲙⲟⲟⲩ · [ⲁⲩⲱ] ⲁⲩϩⲉ ⲙ̄[ⲙⲉⲉ]ⲣⲉ ⲛⲑⲉ[ⲛ̄]˻ⲛ˼ⲉⲧϩⲛ̄ⲧⲡⲁϣⲉ ⲛ̄ⲧⲉⲩϣⲏ  · ⲉⲧⲉⲡⲁⲓ̈ⲡⲉ ϫⲉⲛ̄ⲑⲉ  <pg n="ⲧ̄ⲕ̄"/> ⲛ̄ⲛⲉⲧⲉⲙ̄ⲡⲟⲩⲥⲱⲧⲙ̄ ⲉⲅⲣⲁⲫⲏ ⲁⲩⲱ ⲙ̄ⲡⲟⲩϯⲥⲃⲱ ⲛⲁⲩ ⲉⲛⲉϩ :
</chapter>
<chapter n="02">
<p n="01">
ⲛ̄ⲧⲱⲧⲛ̄ ⲇⲉ ⲛⲁⲙⲉⲣⲁⲧⲉ ⲉⲧⲉⲧⲛ̄ⲕⲱⲧ ⲙ̄ⲙⲱⲧⲛ̄ ϩⲛ̄ⲧⲉⲧⲛ̄ⲡⲓⲥⲧⲓⲥ ⲉⲧⲟⲩⲁⲁⲃ ⲉⲙⲁⲧⲉ ⲉⲧⲉⲧⲛ̄ϣⲗⲏⲗ ϩⲙ̄ⲡⲉⲡ̄ⲛ̄ⲁ̄ ⲉⲧⲟⲩⲁⲁⲃ · ϩⲁⲣⲉϩ ⲉⲣⲱⲧⲛ̄ ϩⲛ̄ⲧⲁⲅⲁⲡⲏ ⲙ̄ⲡⲛⲟⲩⲧⲉ ⲉⲧⲉⲧⲛ̄ϭⲱϣⲧ̄ ⲉⲃⲟⲗ ϩⲏⲧϥ̄ ⲙ̄ⲡⲛⲁ ⲙ̄ⲡⲉⲛϫⲟⲉⲓⲥ ˻ⲓ̄˼[ⲥ̄] ⲡⲉⲭ̄ⲥ̄ ⲉⲩ[ⲱⲛ]ϩ̄ ϣⲁⲉⲛⲉϩ · [ⲁⲩⲱ] ϩⲟⲉⲓⲛⲉ [ⲉⲧⲉ]ⲧⲛ̄ⲧⲱ˻ⲕⲙ̄˼ [ⲙ̄]ⲙⲟⲟⲩ ⲉⲃⲟⲗ ϩⲛ̄ⲧⲥⲁⲧⲉ  ⲉⲧⲉⲛⲉⲩϩⲃⲏⲩⲉ ⲛⲉ ⲛ̄ⲃⲟⲧⲉ ⲙⲛ̄ⲛⲉⲩϣⲁϫⲉ ⲛ̄ⲗⲟⲓⲙⲟⲥ · ⲁⲩⲱ ϩⲛ̄ⲟⲩⲙⲟⲥⲧⲉ ⲉⲧⲉⲧⲛ̄ⲙⲟⲥⲧⲉ ⲛ̄ⲧⲉϣⲧⲏⲛ ⲉⲧϫⲁϩⲙ̄ ⲉⲃⲟⲗ ϩⲛ̄ⲧⲥⲁⲣⲝ̄  ·
</p>
<p n="02">
ⲁⲩⲱ ⲛ̄ⲧⲉⲧⲛ̄ϩⲁⲣⲉϩ ⲣⲱⲧⲛ̄ ϫⲉⲕⲁⲥ ⲛ̄ⲛⲉⲩϫⲓⲧⲏⲩⲧⲛ̄ ϩⲛ̄ⲧⲉⲡⲗⲁⲛⲏ ⲛ̄ⲛ̄ⲁⲛⲟⲙⲟⲥ ⲛ̄ⲧⲉⲧⲛ̄ϩⲉ ⲉⲃⲟⲗ ϩⲙ̄ⲡⲉⲧⲛ̄ⲧⲁϫⲣⲟ  · ⲁⲩⲱ ⲙ̄ⲡⲣ̄ⲧⲛ̄ⲧⲛ̄ⲧⲏⲩⲧⲛ̄ ⲉⲛⲉⲧⲙⲟⲟϣⲉ ϩⲛ̄ⲟⲩⲕⲣⲟϥ ϩⲣⲁⲓ̈ ⲛ̄ϩⲏⲧⲛ̄ ⲉⲓⲧⲉ ϩⲟⲟⲩⲧ ⲉⲓⲧⲉ ⲥϩⲓⲙⲉ ⲉⲙⲡⲟⲩⲣ̄ⲡⲙⲉⲉⲩⲉ ⲙ̄ⲡⲉⲧⲥⲏϩ ϫⲉⲛ̄ϣⲏⲣⲉ ⲉⲛⲧⲁⲩϫⲱϩⲙ̄ ⲛⲁⲡⲛⲟⲩⲧⲉ ⲁⲛ ⲛⲉ  · ⲁⲩⲱ ϫⲉⲡⲉⲧⲛⲁⲥⲱⲱϥ ⲙ̄ⲡⲉⲣⲡⲉ  <pg n="ⲧ̄ⲕ̄ⲑ̄"/> ⲙ̄ⲡⲛⲟⲩⲧⲉ. ⲡⲁⲓ̈ ⲡⲛⲟⲩⲧⲉ ⲛⲁⲧⲁⲕⲟϥ. ⲡⲉⲣⲡⲉ ⲅⲁⲣ ⲙ̄ⲡⲛⲟⲩⲧⲉ ⲙ̄ⲡⲛⲟⲩⲧⲉ ⲟⲩⲁⲁⲃ ⲉⲧⲉⲛ̄ⲧⲱⲧⲛ̄ⲡⲉ. ⲙ̄ⲡⲣ̄ⲧⲣⲉⲗⲁⲁⲩ ⲉⲝⲁⲡⲁⲧⲁ ⲙ̄ⲙⲟϥ ⲙⲁⲩⲁⲁϥ  .
</p>
<p n="03">
ⲟⲩⲧⲉ ⲙ̄ⲡⲣ̄ⲧⲛ̄ⲧⲛ̄ⲧⲏⲩⲧⲛ̄ ⲉⲛⲉⲧⲙⲟⲥⲧⲉ ⲛ̄ⲛⲉϩⲃⲏⲩⲉ ⲙ̄ⲡⲛⲟⲩⲧⲉ · ⲁⲩⲱ ⲉⲧⲥⲱϣϥ̄ ⲛ̄ⲛ̄ⲧⲱϣ ⲙⲛ̄ⲛⲉϩⲃⲏⲩⲉ ⲛ̄ⲟⲩϫⲁⲓ̈ ⲉⲧⲉⲣⲉⲡⲉⲭ̄ⲥ̄ ⲓ̄ⲥ̄ ⲉⲓⲣⲉ ⲙⲙⲟⲟⲩ ϩⲓ[ⲛ]ⲁⲓ̈ ϩⲛ̄ⲛⲉϥⲧⲟⲡⲟⲥ ⲉⲩⲥⲱⲧⲉ ⲙⲛ̄ⲟⲩⲥⲙⲓⲛⲉ ⲛ̄ⲛⲉϥϣⲏⲣⲉ ⲙ̄ⲛⲛⲉϥϣⲉⲉⲣⲉ ⲉⲧⲟⲩⲉϣⲡⲉⲩⲟⲩϫⲁⲓ̈. ⲕⲁⲧⲁⲡⲉⲧⲥⲏϩ ϫⲉⲁϥϯ ⲛ̄ⲟⲩⲙⲁⲉⲓⲛ ⲛ̄ⲛⲉⲧⲣ̄ϩⲟⲧⲉ ϩⲏⲧϥ̄ ⲉⲧⲣⲉⲩⲡⲱⲧ ϩⲁⲑⲏ ⲛ̄ⲟⲩⲥⲟⲧⲉ ϫⲉⲕⲁⲥ ⲉⲣⲉⲛⲉⲕⲙⲉⲣⲓⲧ ⲛⲟⲩϩⲙ̄  ·
</chapter>
<chapter n="03">
<p n="01">
ⲛⲓⲙⲁⲥⲧ̄ⲡⲉⲧⲛⲁⲛⲟⲩϥ ⲇⲉ ⲛ̄ⲧⲟⲟⲩ ⲛ̄ⲃⲁⲃⲉⲣⲱⲙⲉ ⲉⲧⲥⲱϣ ⲛ̄ⲛⲉⲛⲉⲓⲟⲧⲉ ⲙⲛ̄ⲛ̄ⲧⲱϣ ⲉⲛⲧⲁⲩⲕⲁⲁⲩ ⲛⲁⲛ ⲉϩⲣⲁⲓ̈ · ⲙ̄ⲡⲣ̄ϯϩⲧⲏⲧⲛ̄ ⲉⲣⲟⲟⲩ [ⲙⲛ̄]ⲛⲉⲩϣⲁϫⲉ[ⲉ ⲛ̄]ⲗⲟⲓⲙⲟⲥ [ⲉⲧⲟⲩ]ϫⲱ ⲙ̄ⲙⲟⲟⲩ ϩⲱⲥⲧⲉ ⲉⲧⲣⲉⲡϣⲁϫⲉ ⲉⲧⲥⲏϩ  <pg n="ⲧ̄ⲗ̄"/> ϫⲱⲕ ⲉⲃⲟⲗ ⲉϫⲛ̄ⲛⲁⲓ̈ ⲛ̄ⲧⲉⲓ̈ⲙⲓⲛⲉ
</p>
<p n="02">
ⲛ̄ⲑⲉ ⲉⲛⲧⲁⲛⲉⲧⲕⲁⲧⲁⲗⲁⲗⲉⲓ ⲙ̄ⲡⲛⲟⲩⲧⲉ ⲙ̄ⲡⲉⲓ̈ⲟⲩⲟⲉⲓϣ ϫⲟⲟⲥ ϩⲱⲟⲩ ⲛ̄ⲧⲉⲓ̈ϩⲉ ϫⲉⲟⲩⲟⲛ ⲛⲓⲙ ⲉⲧⲉⲓⲣⲉ ⲙ̄ⲡⲡⲟⲛⲏⲣⲟⲛ ⲛⲁⲛⲟⲩϥ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡϫⲟⲉⲓⲥ · ⲁⲩⲱ ⲉⲣⲉⲡⲉϥⲟⲩⲱϣ ϣⲟⲟⲡ ⲛ̄ϩⲏⲧⲟⲩ  · ⲧⲁⲓ̈ ⲧⲉ ⲑⲉ ⲛ̄ⲛⲁⲓ̈ ϩⲱⲟⲩ ⲧⲉⲛⲟⲩ ⲉⲩⲧⲁⲉⲓⲟ ⲛ̄ⲛⲉⲧⲉⲓⲣⲉ ⲙ̄ⲡⲡⲟ[ⲛ]ⲏⲣⲟⲛ · ⲁⲩⲱ [ⲉ]ⲩϯⲉⲟⲟⲩ ⲛ̄[ⲛⲉ]ⲧⲣ̄ϩⲟⲧⲉ ϩⲏⲧϥ̄ ⲙⲡϫⲟⲉⲓⲥ ⲁⲩⲱ ⲉⲧⲥⲧⲱⲧ ϩⲏⲧϥ̄ ⲙ̄ⲡⲉϥⲣⲁⲛ ·
</p>
<p n="03">
ⲉⲩⲡⲱⲱⲛⲉ ⲙⲡϩⲁⲡ ⲉⲩⲭⲟⲗⲏ. ⲁⲩⲱ ⲡⲕⲁⲣⲡⲟⲥ ⲛ̄ⲧⲇⲓⲕⲁⲓⲟⲥⲩⲛⲏ ⲉⲩⲥⲓϣⲉ  · ⲉⲩⲱⲡ ⲙ̄ⲡⲕⲁⲕⲉ ⲛ̄ⲟⲩⲟⲉⲓⲛ. ⲁⲩⲱ ⲡⲟⲩⲟⲉⲓⲛ ⲛ̄ⲕⲁⲕⲉ · ⲉⲩϫⲱ ⲇⲉ ⲟⲛ ⲙ̄ⲙⲟⲥ ⲉⲡⲉⲧⲥⲁϣⲉ ϫⲉϥϩⲟⲗϭ̄, ⲁⲩⲱ ⲡⲉⲧϩⲟⲗϭ̄ ϫⲉϥⲥⲁϣⲉ  ·
</chapter>
<chapter n="04">
<p n="01">
ⲡⲥⲟϭ ⲅⲁⲣ ⲡⲉϫⲁϥ ⲛⲁϫⲱ ⲛ̄ϩⲉⲛⲙⲛ̄ⲧⲥⲟϭ · ⲁⲩⲱ ⲡⲉϥϩⲏⲧ ⲛⲁⲛⲟⲉⲓ ⲛⲙ̄ⲡⲉⲧϣⲟⲩⲉⲓⲧ · ⲉϫⲱⲕ ⲉⲃⲟⲗ ⲛⲛ̄ⲁⲛⲟⲙⲟⲛ ⲁⲩⲱ ⲉ<pb n="ⲧ̄ⲗ̄ⲁ̄"/>ϣⲁϫⲉ ⲉϩⲣⲁⲓ̈ ⲉⲡϫⲟⲉⲓⲥ ⲛ̄ⲟⲩⲡⲗⲁⲛⲏ · 
</p>
<p n="02">
ⲁⲩϫⲱ ⲅⲁⲣ ⲛ̄ⲟⲩϫⲓ ⲛϭⲟⲛⲥ̄ ⲉⲡϫⲓⲥⲉ · ⲁⲩϫⲓⲥⲉ ⲛ̄ⲧⲉⲩⲧⲁⲡⲣⲟ ⲉϩⲣⲁⲓ̈ ⲉⲧⲡⲉ · ⲁⲩⲱ ⲁⲡⲉⲩⲗⲁⲥ ⲉⲓ ⲉⲃⲟⲗ ϩⲙ̄ⲡⲕⲁϩ  · ⲉⲩϫⲱ ⲙ̄ⲙⲟⲥ ϫⲉⲛ̄ⲁϣ ⲛ̄ϩⲉ ⲁⲡⲛⲟⲩⲧⲉ ⲉⲓⲙⲉ · ⲁⲩⲱ ϫⲉⲛⲉⲟⲩⲛⲥⲟⲟⲩⲛ ϩⲙ̄ⲡⲉⲧϫⲟⲥⲉ · ⲉⲓⲥϩⲏⲏⲧⲉ ⲛⲁⲓ̈ⲛⲉ ⲛ̄ⲣⲉϥⲣ̄ⲛⲟⲃⲉ ⲉⲧⲣⲟⲟⲩⲧ · ⲁⲩⲁⲙⲁϩⲧⲉ ⲛ̄ⲧⲉⲩⲙⲛ̄ⲧⲣⲙ̄ⲙⲁⲟ ϣⲁⲉⲛⲉϩ  · ⲉⲧⲉⲧⲉⲩϩⲩⲡⲟⲕⲣⲓⲥⲓⲥⲧⲉ ⲙⲛ̄ⲛⲉⲩϩⲃⲏⲟⲩⲉ ⲛ̄ⲕⲣⲟϥ ·
</p>
<p n="03">
ⲉⲧⲃⲉⲡⲁⲓ̈ ⲁⲧⲉⲩⲙⲛ̄ⲧϫⲁⲥⲓϩⲏⲧ ϯϭⲟⲙ ⲛⲁⲩ · ⲁⲩϭⲟⲟⲗⲟⲩ ⲙ̄ⲡⲉⲩϫⲓ ⲛϭⲟⲛⲥ̄ ⲙⲛ̄ⲧⲉⲩⲙⲛ̄ⲧϣⲁϥⲧⲉ · ⲡⲉⲩϫⲓ ⲛϭⲟⲛⲥ̄ ⲛⲏⲩ ⲉⲃⲟⲗ ⲛ̄ⲑⲉ ⲉⲃⲟⲗ ϩⲙ̄ⲡⲉⲩⲱⲧ · ⲁⲩⲉⲓ ⲉⲃⲟⲗ ⲉⲩϣⲟϫⲛⲉ ϩⲙ̄ⲡⲉⲩϩⲏⲧ. ⲁⲩⲙⲉⲕⲙⲟⲩⲕⲟⲩ ⲁⲩϣⲁϫⲉ ϩⲛ̄ⲡⲟⲩⲡⲟⲛⲏⲣⲓⲁ  ·
</chapter>
<chapter n="05">
<p n="01">
ⲁⲡⲟⲩⲁ ⲅⲁⲣ ⲡⲟⲩⲁ ⲛ̄ⲛⲉⲓ̈ⲉⲃⲓⲏⲛ ⲉⲧⲟ ⲛ̄ϩⲏⲧ ⲥⲛⲁⲩ ϩⲛ̄ⲧⲉⲩϩⲩⲡⲟⲙⲟⲛⲏ ϣⲁϫⲉ ⲛ̄ϩⲉⲛⲡⲉⲧϣⲟⲩⲉⲓⲧ ⲛ̄ⲛⲁϩⲣⲙ̄ⲡⲉⲧϩⲓⲧⲟⲩⲱϥ  . ⲉⲧⲛⲏⲩ ⲉϩⲙ̄ⲡⲉϥϩⲏⲧ ϩⲛ̄ⲧⲕⲁⲧⲁⲗⲁⲗⲓⲁ ⲙⲛ̄<pb n="ⲧ̄ⲗ̄ⲃ̄"/>ⲧⲙⲛⲧϩⲏⲧ ⲛ̄ϣⲙ̄ⲙⲟ ⲉⲩϫⲱ ⲙ̄ⲙⲟⲥ ϫⲉⲛⲁⲛⲟⲩⲛⲓϩⲃⲏⲩⲉ ⲁⲛ ⲉⲧⲉⲣⲉⲛⲉⲧⲙⲟⲕϩ̄ ⲛ̄ϩⲏⲧ ⲉϫⲛ̄ⲛ̄ⲁⲛⲟⲙⲓⲁ ⲉⲛⲧⲁⲩϣⲱⲡⲉ ϩⲛ̄ⲧⲉⲩⲙⲏⲧⲉ ⲉⲓⲣⲉ ⲙ̄ⲙⲟⲟⲩ · ⲛ̄ⲑⲉ ⲉⲧⲥⲏϩ ϫⲉϣⲁⲣⲉⲛⲉⲧⲉⲛ̄ⲥⲉⲧⲁⲉⲓⲟ ⲁⲛ ⲛ̄ⲛ̄ⲥⲟⲟⲩϩⲥ̄ ⲕⲱ ⲛ̄ⲥⲱⲟⲩ ⲛ̄ⲛ̄ϣⲟϫⲛⲉ  ⲙⲛ̄ⲛ̄ⲧⲱϣ ⲉⲧⲟⲩⲉⲓⲣⲉ ⲙ̄ⲙⲟⲟⲩ ⲉⲡⲣⲁⲛ ⲙ̄ⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ ·
</p>
<p n="02">
ⲛ̄ⲑⲉ ⲉⲛⲧⲁⲩϫⲟⲟⲥ ϫⲉⲛⲉⲧⲣ̄ⲛⲟⲃⲉ ϫⲡⲓⲟⲟⲩ ⲙ̄ⲡⲉⲙⲧⲟ ⲉⲃⲟⲗ ⲛ̄ⲟⲩⲟⲛ ⲛⲓⲙ · ϫⲉⲕⲁⲥ ⲉⲣⲉⲡⲕⲉⲉⲡⲉ  ⲣ̄ϩⲟⲧⲉ  · ⲛⲁⲓ̈ ⲇⲉ ⲛ̄ⲧⲟⲟⲩ ⲡⲉϫⲁⲩ ϫⲉⲛⲁⲛⲟⲩⲥ ⲁⲛ ⲉϫⲡⲓⲟⲟⲩ · ⲟⲩⲧⲉ ⲉⲣ̄ⲗⲁⲁⲩ ⲛⲁⲩ · ⲁⲗⲗⲁ ⲉϣϣⲉ ⲉϫⲟⲟⲩⲥⲉ ⲉⲃⲟⲗ ⲛ̄ϫⲓⲟⲩⲉ ⲛ̄ⲥⲉⲃⲱⲕ ·
</p>
<p n="03">
ⲡⲉϫⲁⲩ ⲇⲉ ⲟⲛ ⲛ̄ϭⲓⲛⲓⲣⲉϥϣⲟⲣϣⲣ̄. ⲁⲩⲱ ⲛⲓⲣⲉϥϯⲛⲟⲩϭⲥ̄ ⲙ̄ⲡⲛⲟⲩⲧⲉ ⲉⲓⲧⲉ ϩⲟⲟⲩⲧ ⲉⲓⲧⲉ ⲥϩⲓⲙⲉ ⲉⲧⲥⲟⲟⲩⲛ ⲁⲛ ⲛ̄ⲛⲉⲅⲣⲁⲫⲏ. ⲟⲩⲧⲉ ⲧϭⲟⲙ ⲙ̄ⲡⲛⲟⲩⲧⲉ [23a]_ · ⲟⲩⲧⲉ ⲛ̄ⲥⲉⲥⲟⲟⲩⲛ ⲁⲛ ⲛ̄ⲧⲉϩⲓⲏ ⲉⲧⲥⲟⲩⲧⲱⲛ. ⲁⲗⲗⲁ ⲉⲩϭⲟⲟⲙⲉ ⲉⲩϭⲱⲱⲙⲉ ⲛ̄ϩⲉⲛⲕⲟⲟⲩⲉ. ⲕⲁⲧⲁⲡⲉⲛⲧⲁⲩϫⲟⲟϥ ϫⲉⲡⲉⲧ<pb n="ⲧ̄ⲗ̄[ⲅ̄]"/>ϭⲟⲟⲙⲉ ⲛ̄ⲧⲟϥ ⲉⲓⲛⲉ ⲙ̄ⲡⲉϥⲧⲁⲕⲟ ϩⲛ̄ⲧⲉϥⲧⲁⲡⲣⲟ · ϫⲉⲁϩⲣⲟⲟⲩ ⲛ̄ⲙⲙⲁⲩ ⲁⲩⲃⲱⲕ ⲛⲉⲡⲉⲧⲉϣϣⲉ ⲁⲛⲡⲉ ⲉⲧⲣⲉⲩⲛ̄ⲧⲟⲩ ⲛ̄ⲥⲉⲣ̄ⲛⲁⲓ̈ ⲛⲁⲩ ·
<pb n="p. 7"> These agents of destruction and these who incite God to anger, whether man or woman, who know neither the scriptures nor the power of God [21a] and who do not know the straight way but, being perverted, pervert others, according to the saying, 'But he who is perverted carries his destruction in his mouth'  , <pb n="these"> have also said, 'What have they to do with them? They have left ; it was not fitting that they should be brought and should have these things done to them'.
</chapter>
<chapter n="06">
<p n="01">
ⲱ ⲛ̄ⲣⲱⲙⲉ ⲛ̄ⲁⲑⲏⲧ ⲛ̄ⲧⲉⲧⲛ̄ⲥⲟⲟⲩⲛ ⲁⲛ ϫⲉⲣⲱⲙⲉ ⲁⲛ ⲡⲉⲧⲉⲓⲣⲉ ⲛ̄ⲛⲁⲓ̈ ⲛⲁⲩ ·
ⲁⲗⲗⲁ ⲡⲛⲟⲩⲧⲉⲡⲉ · ⲛ̄ⲑⲉ ⲉⲛⲧⲁϥϫⲟⲟⲥ ϫⲉϯⲛⲁϯ ⲙ̄ⲡⲉⲧⲛ̄ⲧⲱⲱⲃⲉ ⲉϫⲛ̄ⲛⲉⲧⲛ̄ⲁⲡⲏⲩⲉ · 
</p>
<p n="02">
ⲁⲩⲱ ϫⲉⲉⲧⲉⲧⲛ̄ϣⲁⲛⲧⲙ̄ⲕⲁⲁⲥ ϩⲙ̄ⲡⲉⲧⲛ̄ϩⲏⲧ ⲉϯⲉⲟⲟⲩ ⲙ̄ⲡⲁⲣⲁⲛ ⲡⲉϫⲉⲡϫⲟⲓ̈ⲥ
ⲡⲡⲁⲛⲧⲟⲕⲣⲁⲧⲱⲣ. ϯⲛⲁϫⲟⲟⲩ ⲉϩⲟⲩⲛ ⲉⲣⲱⲧⲛ̄ ⲙ̄ⲡⲥⲁϩⲟⲩ ⲧⲁⲥϩⲟⲩⲣ̄ⲡⲉⲧⲛ̄ⲥⲙⲟⲩ ⲛ̄ⲧⲁϫⲱⲱⲣⲉ
ⲉⲃⲟⲗ ⲙ̄ⲡⲉⲧⲛ̄ⲥⲙⲟⲩ ⲛϥ̄ⲧⲙ̄ϣⲱⲡⲉ ⲛⲙ̄ⲙⲏⲧⲛ̄ · ⲉⲃⲟⲗ ϫⲉⲛ̄ⲧⲱⲧⲛ̄ ⲛ̄ⲧⲉⲧⲛ̄ⲕⲱ ⲙ̄ⲙⲟϥ ⲁⲛ
ϩⲙ̄ⲡⲉⲧⲛ̄ϩⲏⲧ ·
</p>
<p n="03">
ⲛ̄ⲑⲉ ⲟⲛ ⲉϣⲁⲣⲉⲡⲉⲛⲉⲓⲱⲧ ⲉⲧⲟⲩⲁⲁⲃ ϫⲟⲟⲥ ϩⲙ̄ⲡⲉϥⲙ̄ⲕⲁϩ ⲛ̄ϩⲏⲧ ·
ϫⲉⲉⲛϣⲁⲛⲧⲙ̄ⲉⲓⲙⲉ ϫⲉⲉⲛⲟ ⲛ̄ⲁϣ ⲛ̄ϩⲉ · ⲡⲉⲥⲛⲟϥ ⲙ̄ⲡⲟⲩⲁ ⲡⲟⲩⲁ ⲛⲁⲕⲱⲧⲉ ⲙ̄ⲙⲟϥ ⲛϥ̄ⲉⲓ
ⲉϫⲛ̄ⲧⲉϥⲁⲡⲉ ·
</chapter>
<chapter n="07">
<p n="01">
ⲛ̄ⲑⲉ ⲟⲛ ⲉϣⲁϥ<pb n="ⲧ̄ⲗ̄ⲇ̄"/>ϫⲟⲟⲥ ϩⲙ̄ⲡⲉϥⲛⲟϭⲛⲉϭ ⲉϥϭⲟⲛⲧ̄ ⲉϫⲛ̄ⲛⲉⲧⲉⲓⲣⲉ ⲛ̄ⲛⲉⲓ̈ϩⲃⲏⲟⲩⲉ
ⲛ̄ⲗⲟⲓⲙⲟⲥ ϫⲉⲉⲛⲉⲣⲉⲡⲙⲁ ϣⲟⲟⲡ ⲁⲛ, ⲁⲩⲱ ⲡⲉϩⲟⲟⲩ ⲉⲧⲉⲣⲉⲡⲛⲟⲩⲧⲉ ⲛⲁⲧⲁⲕⲟ ⲛ̄ⲛⲉⲧⲙ̄ⲯⲩⲭⲏ
ⲙⲛ̄ⲛⲉⲧⲛ̄ⲥⲱⲙⲁ ⲙ̄ⲙⲁⲩ · ⲁⲩⲱ ⲉⲛⲉⲡⲕⲁⲓⲣⲟⲥⲡⲉ · ⲟⲩ ⲙⲟⲛⲟⲛ ϫⲉϯⲛⲁⲧⲣⲉⲛ̄ⲛⲟⲙⲟⲥ ϩⲱⲱⲕⲉ
ⲛ̄ⲛⲉⲧⲛ̄ⲥⲡⲓⲣⲟⲟⲩⲉ ⲁⲩⲱ ⲛ̄ⲥⲉϫⲉⲣⲉⲕⲱϩⲧ̄ ϩⲁⲣⲱⲧⲛ̄ · ⲁⲩⲱ ⲛ̄ⲥⲉϥⲓ ⲛ̄ⲛⲉⲧⲛ̄ⲁⲡⲏⲩⲉ
ϩⲓϫⲱⲧⲛ̄ · ⲁⲗⲗⲁ ⲛⲉⲓ̈ⲛⲁⲧⲁϩⲟ ⲉⲣⲁⲧⲟⲩ ⲟⲛ ⲛ̄ϩⲉⲛϣⲉ ϩⲛ̄ⲛ̄ϩⲓⲣ ⲛ̄ⲛⲉⲓ̈ⲥⲩⲛⲁⲅⲱⲅϩ
ⲛ̄ⲧⲁⲧⲣⲉⲩⲉⲓϣⲉ ⲙ̄ⲙⲱⲧⲛ̄ ⲉⲣⲟⲟⲩ ϣⲁⲛⲧⲉⲧⲛ̄ϣⲟⲟⲩⲉ ⲉⲩⲱ ⲛ̄ⲧⲉⲧⲛ̄ϩⲁⲗⲁⲧⲉ ⲟⲩⲱⲙ
ⲛ̄ⲛⲉⲧⲛ̄ⲥⲁⲣⲝ̄ ⲉⲛⲧⲁⲧⲉⲛ̄ⲁⲁⲩ ⲙ̄ⲙⲉⲗⲟⲥ ⲛ̄ⲕⲣⲟϥ · ⲁⲩⲱ ⲛⲉⲓ̈ⲛⲁⲕⲱⲛⲥ̄ ⲙ̄ⲙⲱⲧⲛ̄
ϩⲛ̄ⲛⲁϭⲓϫ · ⲛ̄ⲑⲉ ⲛ̄ⲛ̄ⲟⲩⲏⲏⲃ ⲛ̄ⲧⲃⲁϩⲁⲗ · ⲉⲃⲟⲗ ϫⲉⲙ̄ⲡⲉⲧⲛ̄ⲣ̄ⲟⲩⲏⲏⲃ ⲉⲡⲉϥⲏⲉⲓ ⲕⲁⲗⲱⲥ
· ⲁⲗⲗⲁ ⲛ̄ⲧⲁⲧⲉⲧⲛ̄ⲧⲁⲕⲟϥ ⲛ̄ⲧⲟϥ ⲛϩⲟⲩⲟ ·
</chapter>
<chapter n="08">
<p n="01">
ⲉϣϫⲉ ⲙ̄ⲡⲉⲡⲛⲟⲩⲧⲉ ⲅⲁⲣ ϯⲥⲟ ⲉⲛⲁⲅⲅⲉⲗⲟⲥ ⲛ̄ⲧⲉⲣⲟⲩⲣ̄ⲛⲟⲃⲉ ⲛ̄ⲑⲉ ⲉⲧⲥⲏϩ ·
ⲁⲗⲗⲁ ⲁϥⲛⲟϫⲟⲩ <pb n="ⲧ̄ⲗ̄ⲉ̄"/> ⲉⲡⲉⲥⲏⲧ ⲉⲁⲙⲛ̄ⲧⲉ ϩⲛ̄ϩⲉⲛⲕⲁⲕⲉ ⲛ̄ⲁⲧⲁⲣⲏϫⲛⲟⲩ · ⲉⲁϥⲧⲁⲁⲩ ⲉϩⲁⲣⲉϩ
ⲉⲣⲟⲟⲩ ⲉⲡⲉϩⲟⲟⲩ ⲛ̄ⲧⲉⲕⲣⲓⲥⲓⲥ ⲉⲕⲟⲗⲁⲍⲉ ⲙ̄ⲙⲟⲟⲩ · ⲛ̄ϩⲟⲩⲟ ⲇⲉ ⲛⲉⲛⲧⲁⲩⲃⲱⲕ ϩⲓⲡⲁϩⲟⲩ
ⲛ̄ⲟⲩⲥⲁⲣⲝ̄ ϩⲛ̄ⲟⲩⲉⲡⲓⲑⲩⲙⲓⲁ ⲛ̄ⲥⲱⲱϥ · ⲁⲩⲱ ⲙ̄ⲡϥ̄ϯⲥⲟ ⲉⲡⲕⲟⲥⲙⲟⲥ ⲛ̄ⲁⲣⲭⲁⲓⲟⲥ · ⲁⲗⲗⲁ
ⲁϥⲟⲙⲥⲟⲩ ϩⲛ̄ⲟⲩⲕⲁⲧⲁⲕⲗⲏⲥⲙⲟⲥ ⲙ̄ⲙⲟⲟⲩ · ⲉⲁϥϥⲱⲧⲉ ⲉⲃⲟⲗ ⲛ̄ⲛ̄ⲣⲱⲙⲉ ⲛ̄ⲁⲥⲉⲃⲏⲥ
ϣⲁⲧⲛ̄ⲟⲩⲣⲱⲙⲉ ⲛ̄ⲟⲩⲱⲧ ⲉⲁϥⲟⲩϫⲁⲓ̈ ⲙⲛ̄ⲡⲉϥⲏ˻ⲓ̈˼ ⲁⲩⲱ ⲛ̄ⲁϣ ⲛ̄ϩⲉ ⲁⲛⲟⲛ ⲧⲛ̄ⲛⲁⲣ̄ⲃⲟⲗ
ⲉⲁⲛⲁⲙⲉⲗⲉⲓ ⲉⲩⲟⲩϫⲁⲓ̈ ⲛⲧⲉⲓ̈ϭⲟⲧ ·
</p>
<p n="02">
ⲕⲁⲧⲁⲡⲉⲛⲧⲁⲩϫⲟⲟϥ ϫⲉⲛ̄ⲧⲁⲡⲛⲟⲩⲧⲉ ⲧⲁϩⲙⲛ̄ ⲁⲛ ⲉⲩϫⲱϩⲙ̄ ⲁⲗⲗⲁ ϩⲛ̄ⲟⲩⲧⲃ̄ⲃⲟ ·
ⲧⲉⲛⲟⲩϭⲉ ⲡⲉⲧⲁⲑⲉⲧⲉⲓ · ⲛ̄ⲛⲉϥⲁⲑⲉⲧⲉⲓ ⲛ̄ⲣⲱⲙⲉ ⲁⲛ · ⲁⲗⲗⲁ ⲙ̄ⲡⲛⲟⲩⲧⲉ · ⲡⲁⲓ̈ ⲉⲧϯ
ⲙ̄ⲡⲉϥⲡ̄ⲛ̄ⲁ̄ ⲉⲧⲟⲩⲁⲁⲃ ⲛⲏⲧⲛ̄ ·
</p>
<p n="03">
ⲉⲓ̈ⲉ ⲟⲩⲕⲟⲩⲛ ⲧⲛ̄ⲛⲁϥⲓⲧⲉⲓ̈ⲙⲛ̄ⲧⲁⲑⲏⲧ ⲉⲃⲟⲗ ⲙ̄ⲙⲟⲛ ⲁⲛ · ⲧⲉⲓ̈ⲙⲛ̄ⲧⲁⲧϣⲓⲡⲉ
· ⲧⲉⲓ̈ⲙⲛ̄ⲧⲛⲁϣⲧ̄ⲙ̄ⲙⲉ · ⲙⲛ̄ⲧⲉⲓ̈ⲙⲛ̄ⲧⲃⲁⲃⲉⲣⲱⲙⲉ ·
</chapter>
<chapter n="09">
<p n="01">
ϫⲓⲥⲃⲱ ⲱ ⲛⲉⲥⲛⲏⲩ <pb n="ⲧ̄ⲗ̄ⲋ̄"/> ϫⲓⲥⲃⲱ · ⲙ̄ⲡⲣ̄ⲧⲣⲉⲛⲣ̄ⲁⲧϩⲟⲧⲉ · ⲁⲣⲓⲡⲙⲉⲉⲩⲉ
ⲛ̄ⲛⲉⲧⲛ̄ⲱϣ ⲙ̄ⲙⲟⲟⲩ ϫⲉⲟⲩϩⲟⲧⲉⲡⲉ ⲉⲓ ⲉϩⲣⲁⲓ̈ ⲉⲛϭⲓϫ ⲙ̄ⲡⲛⲟⲩⲧⲉ ⲉⲧⲟⲛϩ̄ · ⲁⲩⲱ ⲟⲛ
ϫⲉⲟⲩϩⲟⲧⲉⲡⲉ ϭⲱϣⲧ̄ ⲉⲃⲟⲗ ϩⲏⲧⲥ̄ ⲛ̄ⲧⲉⲕⲣⲓⲥⲓⲥ ⲙⲛ̄ⲡⲕⲱϩ ⲛ̄ⲧⲥⲁⲧⲉ ⲉⲧⲛⲁⲟⲩⲱⲙ ⲛ̄ⲛ̄ϫⲁϫⲉ
· ⲁⲣⲓⲡⲙⲉⲉⲩⲉ ⲟⲛ ϫⲉⲁⲩϫⲟⲟⲥ ϫⲉⲙⲁⲣⲉⲟⲩϩⲟⲧⲉ ⲙⲛ̄ⲟⲩⲥⲧⲱⲧ ⲁⲙⲁϩⲧⲉ ⲛ̄ⲟⲩⲟ<ⲛ> ⲛⲓⲙ · 
ϫⲉⲕⲁⲥ ⲛ̄ⲛⲉⲡⲕⲱϩⲧ̄ ⲛ̄ⲧⲅⲉϩⲉⲛⲛⲁ ⲁⲙⲁϩⲧⲉ ⲙ̄ⲙⲟⲟⲩ : 
</p>
<p n="02">
ⲧⲉⲛⲟⲩϭⲉ ⲛⲉⲥⲛⲏⲩ ⲉⲓⲧⲉ ϩⲟⲟⲩⲧ ⲉⲓⲧⲉ ⲥϩⲓⲙⲉ. ⲙⲁⲣⲛ̄ⲥⲁϩⲱⲛ ⲉⲃⲟⲗ
ⲛ̄ⲛⲉⲓ̈ϩⲃⲏⲩⲉ ⲉⲑⲟⲟⲩ ⲙⲛ̄ⲛⲉⲓ̈ⲙⲛ̄ⲧⲣⲉϥϯⲛⲟⲩϭⲥ̄ ⲙ̄ⲡⲛⲟⲩⲧⲉ ϫⲉⲕⲁⲥ ⲛ̄ⲛⲉⲛⲣ̄ϩⲧⲏⲛ
ϩⲛ̄ⲧⲉⲛϩⲁⲏ ·
</p>
<p n="03">
ⲁⲟⲩⲁ ϫⲟⲟⲥ ⲛ̄ⲟⲩⲙⲁ ϫⲉⲡⲉⲧⲉⲛϥ̄ϭⲱϣⲧ̄ ⲁⲛ ⲉⲃⲟⲗ ϩⲏⲧϥ̄ ⲛ̄ⲟⲩⲙⲁ ⲛ̄ϯϩⲁⲡ.
ⲙⲉϥϣⲱⲡⲉ ⲉϥⲱⲣϫ̄ ⲙ̄ⲡⲉϥⲥⲙⲟⲧ · ⲁⲩⲱ ϫⲉⲡⲉⲧⲉⲙⲉϥ ϭⲱϣⲧ̄ ⲉⲃⲟⲗ ϩⲏⲧϥ̄ ⲙ̄ⲡⲉⲕⲗⲟⲙ
ⲙⲉϥϩⲩⲡⲟⲙⲓⲛⲉ ·
</p>
<p n="04">
ⲁⲕⲉⲟⲩⲁ ⲇⲉ ⲟⲛ ϫⲟⲟⲥ ⲛ̄ⲕⲉⲙⲁ ϫⲉⲉⲓⲥϩⲏⲏⲧⲉ ⲛⲉⲥⲛⲏⲩ [ⲁ]ⲛⲛⲁⲩ ⲉⲃⲟⲗ
ϩⲛ̄<pb n="ⲧ̄ⲗ̄ⲍ̄"/>ⲛⲉⲅⲣⲁⲫϩⲏ ⲉⲧⲟⲩⲁⲁⲃ ϫⲉⲛⲉⲧⲟⲩⲏϩ ⲛ̄ⲥⲁⲡⲟⲩⲱϣ ⲙ̄ⲡⲛⲟⲩⲧⲉ ⲛ̄ⲧⲟⲟⲩ ⲛⲉⲧⲛⲁⲕⲗⲏⲣⲟⲛⲟⲙⲉⲓ
ⲛ̄ⲛⲉϥⲁⲅⲁⲑⲟⲛ · ⲛ̄ⲑⲉ ⲉⲧⲥⲏϩ ϫⲉⲟⲩⲛ̄ⲟⲩⲕⲗⲏⲣⲟⲛⲟⲙⲓⲁ ϣⲟⲟⲡ ⲛ̄ⲛⲉⲧϣⲙ̄ϣⲉ ⲙ̄ⲡϫⲟⲉⲓⲥ ·
</p>
<p n="05">
ⲛⲉⲧⲟⲩⲏϩ ⲇⲉ ϩⲱⲱϥ ⲛ̄ⲥⲁⲡⲟⲩⲱϣ ⲉⲑⲟⲟⲩ ⲛ̄ⲧⲉⲡⲉⲩϩⲏⲧ. ⲉⲩⲥⲃ̄ⲧⲱⲧ ⲉⲟⲩⲟⲣⲅⲏ ·
ⲛ̄ⲑⲉ ⲉⲛⲧⲁⲩϫⲟⲟⲥ ϫⲉⲡⲉⲩϥⲛ̄ⲧ ⲛⲁⲙⲟⲩ ⲁⲛ · ⲁⲩⲱ ⲡⲉⲩϥⲛ̄ⲧ ⲛⲁϫⲉⲛⲁ ⲁⲛ · ⲛ̄ⲥⲉϣⲱⲡⲉ
ⲉⲣⲉⲥⲁⲣⲝ̄ ⲛⲓⲙ ⲛⲁⲩ ⲉⲣⲟⲟⲩ :
</chapter>
<chapter n="10">
<p n="01">
ⲁⲛⲟⲛ ⲇⲉ ϩⲱⲱⲛ ⲙⲁⲣⲛ̄ⲣ̄ϩⲟⲧⲉ ϩⲏⲧⲟⲩ ⲛ̄ⲛⲉⲓ̈ϣⲁϫⲉ · ⲛ̄ⲧⲛ̄ⲥⲁϩⲱⲛ ⲉⲃⲟⲗ
ⲛ̄ⲛⲓⲟⲩⲱϣ ⲛ̄ϩⲏⲧ ⲉⲑⲟⲟⲩ ⲉⲧϯ ⲟⲩⲃⲏⲛ · ϫⲉⲛ̄ⲛⲉⲛⲗⲩⲡⲉⲓ ⲙ̄ⲙⲟⲛ ⲙⲁⲩⲁⲁⲛ ϩⲙ̄ⲡⲉϩⲟⲟⲩ
ⲛ̄ⲧⲉⲕⲣⲓⲥⲓⲥ · ⲡⲉϩⲟⲟⲩ ⲉⲧⲉⲣⲉⲡⲛⲟⲩⲧⲉ ⲛⲁⲕⲣⲓⲛⲉ ⲛ̄ⲧⲟⲓⲕⲟⲩⲙⲉⲛⲏ ⲛ̄ϩⲏⲧϥ̄
ϩⲛ̄ⲟⲩⲇⲓⲕⲁⲓⲟⲥⲩⲛⲏ · ⲁⲩⲱ ⲛ̄ⲗⲁⲟⲥ ϩⲛ̄ⲧⲉϥⲙⲉ · ⲡⲉϩⲟⲟⲩ ⲉⲧⲉⲟⲩϣⲁϫⲉ ⲉϥϫⲱⲕ ⲉⲃⲟⲗ ⲁⲩⲱ
ⲉϥϣⲱⲱⲧ ⲡⲉⲧⲉⲣⲉⲡⲛⲟⲩⲧⲉ ⲛⲁⲁⲁϥ ϩⲓϫⲙ̄ⲡⲕⲁϩ ·
</p>
<p n="02">
ⲡⲉϩⲟⲟⲩ ⲅⲁⲣ ⲙ̄ⲡϫⲟ<pb n="ⲧ̄ⲗ̄ⲏ̄"/>ⲉⲓⲥ ⲁⲩⲧⲟϣϥ̄ ⲉϥⲥⲁϣⲉ · ⲉϥⲛⲁϣⲧ̄ ⲉϥϭⲙ̄ϭⲟⲙ
· ⲟⲩϩⲟⲟⲩ ⲛ̄ⲡⲣⲅⲏⲡⲉ ⲡⲉϩⲟⲟⲩ ⲉⲧⲙ̄ⲙⲁⲩ · ⲟⲩϩⲟⲟⲩ ⲛ̄ⲑⲗⲓⲯⲓⲥⲡⲉ ϩⲓⲁⲛⲁⲅⲕⲏ · ⲟⲩϩⲟⲟⲩ
ⲛ̄ⲁϣⲕⲁⲕⲡⲉ ϩⲓⲥⲁⲗⲡⲓⲅⲝ̄ · ⲟⲩϩⲟⲟⲩ ⲛ̄ⲙ̄ⲕⲁϩ ⲛ̄ϩⲏⲧⲡⲉ ϩⲓⲁϣⲁϩⲟⲙ
ⲉϫⲛ̄ⲛⲉⲧⲉⲙ̄ⲡⲟⲩⲥⲃ̄ⲧⲉⲛⲉⲩϩⲃⲏⲩⲉ ⲕⲁⲗⲱⲥ ⲉⲧⲉϩⲓⲏ · ⲉⲧⲉⲡⲁⲓ̈ⲡⲉ ⲉⲧⲉⲩϭⲓⲛⲉⲓ ⲉⲃⲟⲗ
ϩⲛ̄ⲥⲱⲙⲁ ⲛ̄ⲥⲉⲣ̄ⲁⲡⲁⲛⲧⲁ ⲉⲡⲛⲟⲩⲧⲉ ϩⲛ̄ⲡⲟⲩϩⲉ ⲉⲥⲣ̄ϣⲁⲩ ·
</p>
<p n="03">
ⲥⲉⲛⲁⲑⲃ̄ⲃⲓⲟ ⲅⲁⲣ ⲛ̄ϭⲓⲛ̄ϣⲏⲣⲉ ⲧⲏⲣⲟⲩ ⲙ̄ⲡⲉⲥⲛⲟϥ ⲛ̄ⲥⲉⲑⲙ̄ⲕⲟ
ⲉⲧⲉⲛ̄ⲣⲉϥⲣ̄ⲛⲟⲃⲉⲛⲉ · ⲁⲩⲱ ⲛ̄ⲥⲉϭⲱϣⲧ̄ ⲉϩⲣⲁⲓ̈ ⲉⲡϫⲓⲥⲉ. ⲛ̄ⲧⲉⲟⲩϩⲟⲧⲉ ϣⲱⲡⲉ ϩⲓⲧⲉϩⲓⲏ
· ⲉⲧⲉⲡⲛⲁⲩⲡⲉ ⲉⲧⲟⲩⲛⲁⲧⲱⲕⲙ̄ ⲛ̄ⲧⲉ ⲯⲩⲭⲏ ⲙ̄ⲡⲟⲩⲁ ⲡⲟⲩⲁ ⲉϩⲣⲁⲓ̈ ⲛ̄ϩⲏⲧϥ̄ ϩⲛ̄ⲟⲩⲙ̄ⲕⲁϩ
ⲛ̄ϩⲏⲧ · ⲡⲙⲁ ⲉⲧⲉϣⲁⲩⲗⲩⲡⲉⲓ ⲉϫⲛ̄ⲛⲉϩⲃⲏⲩⲉ ⲉⲑⲟⲟⲩ · ⲛ̄ⲥⲉⲣⲁϣⲉ ⲉϫⲛ̄ⲛⲉⲧⲛⲁⲛⲟⲩⲟⲩ ·
</p>
<p n="04">
ⲏ ⲛ̄ⲧⲉⲧⲛ̄ⲏⲡ ⲁⲛ ⲉⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ ⲓ̄ⲥ̄ · ⲁⲩⲱ
ⲛ̄ⲧⲉⲧⲛ̄ⲥⲧⲱⲧ ⲙ̄ⲡⲉϥⲙ̄ⲧⲟ ⲉⲃⲟⲗ. ⲉⲛⲛⲁⲩ ⲉⲛⲉϩⲃⲏⲩⲉ
</book>
<book n="30" title="To Herai">
ⲃⲏⲥⲁ ⲡⲓⲉⲗⲁⲭⲓⲥⲧⲟⲥ ⲡⲉⲧⲥϩⲁⲓ̈ ⲛ̄ϩⲏⲣⲁⲓ̈ ·
</chapter>
<chapter n="01">
<p n="01">
ⲛⲁⲙⲉ ⲕⲁⲧⲁⲡϣⲁϫⲉ ⲙ̄ⲡⲁⲡⲟⲥⲧⲟ<ⲗⲟ>ⲥ, ϯⲣ̄ϣⲡⲏⲣⲉ ϫⲉⲛ̄ⲧⲉⲓ̈ϩⲉ ϩⲛ̄ⲟⲩϭⲉⲡⲏ, ⲧⲉⲡⲱⲱⲛⲉ ⲛ̄ⲧⲙ̄ⲡⲉⲛⲧⲁϥⲧⲁϩⲙⲉ ϩⲙ̄ⲡⲉϩⲙⲟⲧ ⲛ̄ⲓ̄ⲥ̄ ⲡⲉⲭ̄ⲥ̄ ⲉϩⲟⲩⲛ ⲉⲩϩⲉⲗⲡⲓⲥ ⲉⲛⲁⲛⲟⲩⲥ ⲉⲧⲣⲉⲡϣⲱⲡⲉ ⲛ̄ⲟⲩⲁⲡⲁⲣⲭⲏ ⲙ̄ⲡⲛⲟⲩⲧⲉ. ϫⲉⲛ̄ⲁϣ ⲛ̄ϩⲉ, ⲁⲣⲕⲁⲡⲙⲁ ⲙ̄ⲡⲇⲓⲁⲃⲟⲗⲟⲥ ⲉⲧⲣⲉϥⲡⲟⲟⲛⲉ ⲧⲁⲭⲩ ⲉⲃⲟⲗ ϩⲙ̄ⲡⲙⲉⲉⲩⲉ ⲉⲧⲛⲁⲛⲟⲩϥ. ⲉϩⲟⲩⲛ ⲉⲡⲙⲉⲉⲩⲉ ⲉⲑⲟⲟⲩ · ⲁⲩⲱ ⲉⲃⲟⲗ ϩⲛ̄ⲑⲩⲡⲟⲙⲟⲛⲏ. ⲉⲡⲙⲉⲉⲩⲉ ⲛ̄ϩⲏⲧ ⲛ̄ϣⲙ̄ⲙⲟ · ⲁⲩⲱ ⲉⲃⲟⲗ ϩⲛ̄ⲧⲁⲅⲁⲡⲏ ⲙⲛ̄ϯⲣⲏⲛⲏ. ⲉϩⲟⲩⲛ ⲉⲡⲙⲟⲥⲧⲉ, ⲙⲛ̄ⲡϯⲧⲱⲛ · 
</p>
<p n="02">
ⲛ̄ⲧⲉⲥⲟⲟⲩⲛ ⲁⲛ ϫⲉⲡⲥⲁⲧⲁⲛⲁⲥ, ⲟⲩⲙⲁⲥⲧ̄ⲡⲉⲧⲛⲁⲛⲟⲩϥ ⲡⲉ, ⲉϥⲫⲑⲟⲛⲉⲓ ⲛ̄ⲟⲩⲟⲉⲓϣ ⲛⲓⲙ ⲉⲛⲉⲧⲟⲩⲉϣⲡⲉⲩⲟⲩϫⲁⲓ̈ · 
</p>
<p n="03">
ϩⲙ̄ⲡⲁⲓ̈ ⲅⲁⲣ ⲛ̄ⲧⲁϥϫⲟⲟⲥ ⲛ̄ϭⲓⲡⲉⲛⲉⲓⲱⲧ ⲉⲧⲟⲩⲁⲁⲃ ⲁⲡⲁ ⲁⲛⲧⲱⲛⲓⲟⲥ ⲡⲉⲛⲧⲁϥⲥⲟⲩⲛ̄ⲙ̄ⲡⲟⲛⲏⲣⲓⲁ ⲙ̄ⲡϫⲁϫⲉ, ⲉⲧⲙⲟⲥⲧⲉ ⲛ̄ⲛⲉⲧⲙⲉ ⲙ̄ⲡⲛⲟⲩⲧⲉ, ⲛⲁⲓ̈ ⲉⲛⲧⲁⲩϯ<pb n="ⲩ̄ⲟ̄ⲏ̄">ⲡⲉⲩⲟⲩⲟⲓ̈ ⲉⲣⲟϥ ϩⲙ̄ⲡⲉⲩϩⲏⲧ ⲧⲏⲣϥ̄ · ϫⲉⲁⲗⲏⲑⲱⲥ ⲛⲁⲙⲉⲣⲁⲧⲉ, ⲧⲉⲛⲙⲛ̄ⲧⲁⲙⲉⲗⲏⲥ, ⲙⲛ̄ⲡⲉⲛⲑⲃ̄ⲃⲓⲟ ⲙⲛ̄ⲧⲉⲛϭⲓⲛⲣⲓⲕⲉ ⲉⲃⲟⲗ ⲛ̄ⲛⲉⲩϣⲟⲟⲡ ⲛⲁⲛ, ⲁⲛ ⲛ̄ⲟⲩⲟⲥⲉ, ⲙⲁⲩⲁⲁⲛ · ⲁⲗⲗⲁ ⲛ̄ⲕⲉⲁⲅⲅⲉⲗⲟⲥ, ⲛⲉⲩϣⲟⲟⲡ ⲛⲁⲩ, ⲛ̄ⲟⲩϩⲓⲥⲉ, ⲙⲛ̄ⲛⲉⲧⲟⲩⲁⲁⲃ ⲧⲏⲣⲟⲩ ϩⲙ̄ⲡⲉⲭ̄ⲥ̄ ⲓ̄ⲥ̄ :
</p>
<p n="04">
ⲁⲗⲏⲑⲱⲥ ⲟⲛ ⲛⲁϣⲏⲣⲉ ⲡⲉⲛⲑⲃ̄ⲃⲓⲟ, ϣⲁϥϯⲙ̄ⲕⲁϩ ⲛⲁⲩ ⲧⲏⲣⲟⲩ · ⲡⲁⲗⲓⲛ ⲟⲛ ⲡⲉⲛⲟⲩϫⲁⲓ̈ ⲙⲛ̄ⲡⲉⲛϣⲟⲩϣⲟⲩ, ϣⲁϥϯⲟⲩⲛⲟϥ ⲁⲩⲱ ⲛϥ̄ϯⲙ̄ⲧⲟⲛ ⲛⲁⲩ ⲧⲏⲣⲟⲩ · ⲉⲧⲃⲉⲡⲁⲓ̈ ⲣⲱ ⲥⲉⲕⲱⲧⲉ ⲛ̄ⲥⲱⲛ ⲛ̄ⲥⲏⲩ ⲛⲓⲙ · ⲕⲁⲧⲁⲑⲉ ⲉⲧⲥⲏϩ ϫⲉϣⲁⲣⲉⲡⲁⲅⲅⲉⲗⲟⲥ ⲙ̄ⲡϫⲟⲉⲓⲥ ⲕⲱⲧⲉ ⲉⲛⲉⲧⲣ̄ϩⲟⲧⲉ ϩⲏⲧϥ̄ ⲛϥ̄ⲛⲁϩⲙⲟⲩ ·
</p>
<p n="05">
ⲁⲩⲱ ⲟⲛ ϣⲁϥϫⲟⲟⲥ ϫⲉϯⲛⲁⲧⲁⲙⲱⲧⲛ̄ ⲇⲉ ⲉⲕⲉϩⲱⲃ ⲉϥⲧⲁϩⲟ ⲙ̄ⲡⲣⲱⲙⲉ ϩⲛ̄ⲧⲉϥⲁⲣⲭⲏ · ⲉϣⲱⲡⲉ ⲉⲣϣⲁⲛⲡⲣⲱⲙⲉ ϯⲡⲉϥⲟⲩⲟⲓ̈ ⲉⲡⲛⲟⲩⲧⲉ ⲉⲣ̄ϩⲙ̄ϩⲁⲗ ⲛⲁϥ ϩⲙ̄ⲡⲉϥϩⲏⲧ ⲧⲏⲣϥ̄. ⲡⲛⲟⲩⲧⲉ ϯ ⲛ̄ⲟⲩⲛⲟϭ, ⲛ̄ϭⲟⲙ ⲛⲁϥ ⲙⲛ̄ⲟⲩⲛⲟϭ ⲛ̄ⲣⲁϣⲉ, ϩⲱⲥⲧⲉ ⲛ̄ⲧⲉⲡϩⲱⲃ ⲧⲏϥⲣ̄ ⲙ̄ⲡⲛⲟⲩⲧⲉ ϩⲗⲟϭ, ⲛ̄ⲧⲟⲟⲧϥ̄ ⲡⲁⲣⲁⲡⲉⲃⲓⲱ ⲙⲛ̄ⲡⲙⲟⲩⲗϩ̄ ⲁⲩⲱ ⲛ̄ⲧⲉⲙ̄ⲙⲟⲕϩⲥ̄ ⲧⲏⲣⲟⲩ ⲙ̄<pb n="ⲩ̄ⲟ̄ⲑ̄">ⲡⲥⲱⲙⲁ ϩⲗⲟϭ ⲛ̄ⲧⲟⲟⲧϥ̄ · ⲙⲛ̄ⲙ̄ⲙⲉⲗⲉⲧⲁ · ⲙⲛ̄ⲛ̄ⲟⲩϣⲏ ⲛ̄ⲣⲟⲉⲓⲥ · ⲁⲩⲱ ⲛ̄ⲧⲉⲡⲛⲁϩⲃⲉϥ ⲧⲏⲣϥ̄ ⲛ̄ⲧⲙⲛ̄ⲧⲛⲟⲩⲧⲉ ϩⲗⲟϭ, ⲛ̄ⲧⲟⲟⲧϥ̄ · 
</p>
<p n="06">
ⲙⲛ̄ⲛ̄ⲥⲁⲛⲁⲓ̈ ⲇⲉ, ϣⲁⲩϫⲟⲛⲧϥ̄ ϩⲛ̄ⲛⲁⲓ̈ · ϩⲱⲥⲧⲉ ⲛ̄ⲧϣⲃ̄ⲉⲓⲱ ⲛ̄ⲟⲩⲣⲁϣⲉ. ⲛ̄ⲟⲩⲙ̄ⲕⲁϩ ⲛ̄ϩⲏⲧ · ⲙⲛ̄ⲟⲩϩⲗⲟⲡⲗⲉⲡ · ⲛ̄ⲧϣⲃ̄ⲉⲓⲱ ⲛ̄ⲟⲩⲙⲉ · ⲟⲩⲙⲟⲥⲧⲉ · ⲛ̄ⲧϣⲃ̄ⲉⲓⲱ ⲛ̄ⲟⲩϩⲙⲟⲙ · ⲛ̄ⲟⲩⲁⲣⲟϣ · ⲛ̄ⲧϣⲃ̄ⲉⲓⲱ ⲛ̄ⲟⲩⲁⲥⲁⲓ̈. ⲛ̄ⲟⲩϩⲣⲟϣ · ⲛ̄ⲧϣⲃ̄ⲉⲓⲱ ⲛ̄ⲟⲩϩⲗⲟϭ · ⲟⲩⲥⲓϣⲉ · ϣⲁⲣⲉⲛⲁⲓ̈ ⲧⲏⲣⲟⲩ ⲧⲁϩⲉⲡⲣⲱⲙⲉ ⲉⲧⲕⲱⲧⲉ ⲛ̄ⲥⲁⲡⲛⲟⲩⲧⲉ ϣⲁⲛⲧϥ̄ϯⲧⲟⲟⲧϥ̄ ⲛϥ̄ϫⲣⲟ ⲉⲣⲟⲟⲩ ·
</p>
<p n="07">
ⲁⲩⲱ ⲉϣⲱⲡⲉ ⲉϥϣⲁⲛϫⲣⲟ ⲉⲣⲟⲟⲩ. ϣⲁⲣⲉⲡⲉⲡ̄ⲛ̄ⲁ̄ ⲙ̄ⲡⲛⲟⲩⲧⲉ ϣⲱⲡⲉ ⲛⲙ̄ⲙⲁϥ ⲛ̄ⲥⲏⲩ ⲛⲓⲙ · ⲉϥϯϭⲟⲙ ⲛⲁϥ ⲉⲧⲙ̄ⲣ̄ϩⲟⲧⲉ ϭⲉ ϩⲏⲧϥ̄ ⲛ̄ⲗⲁⲁⲩ · ⲛ̄ϩⲱⲃ ⲉϥϩⲟⲟⲩ · ⲟⲩⲧⲉ ⲥⲱϣ ⲛ̄ⲣⲱⲙⲉ · ⲟⲩⲧⲉ ϩⲟⲧⲉ ⲛ̄ⲇⲁⲓⲙⲱⲛ · 
</p>
<p n="08">
ⲡⲁⲓ̈ ⲅⲁⲣ ⲛ̄ⲧⲁⲩϫⲟⲟⲥ ϫⲉⲛⲏⲫⲉ ⲛ̄ⲧⲉⲧⲛ̄ⲣⲟⲉⲓⲥ ϫⲉⲡⲉⲧⲛ̄ⲁⲛⲧⲓⲇⲓⲕⲟⲥ ⲡⲇⲓⲁⲃⲟⲗⲟⲥ ⲙⲟⲟϣⲉ ⲉϥⲗ̄ϩⲏⲙ ⲛ̄ⲑⲉ ⲛ̄ⲛⲓⲙⲟⲩⲓ̈ ⲉϥϣⲓⲛⲉ ⲛ̄ⲥⲁⲱⲙⲕ̄ ⲛ̄ⲛⲉⲧⲛ̄ⲯⲩⲭⲏ ·
</chapter>
<chapter n="02">
<p n="01">
ⲛ̄ⲧⲉⲓ̈ϩⲉ ⲟⲛ ⲛ̄ⲧⲁϥϫⲟⲟⲥ ⲛ̄ϭⲓⲡϩⲗ̄ⲗⲟ <pb n="ⲩ̄ⲡ̄"> ⲉⲧⲛⲁⲛⲟⲩϥ ⲁⲡⲁ ⲁⲛⲧⲱⲛⲓⲟⲥ ϫⲉⲁⲗⲏⲑⲱⲥ ⲛⲁϣⲏⲣⲉ ⲥⲉⲫⲑⲟⲛⲉⲓ ⲉⲣⲱⲧⲛ̄ ⲛ̄ⲛⲁⲩ ⲛⲓⲙ ϩⲙ̄ⲡⲉⲩϣⲟϫⲛⲉ ⲉⲑⲟⲟⲩ, ⲙⲛ̄ⲡⲉⲩⲇⲓⲱⲅⲙⲟⲥ ⲉⲧϩⲏⲡ · ⲙⲛ̄ⲛⲉⲩⲕⲁⲕⲓⲁ ⲉⲧϣⲟⲟⲙⲉ · ⲙⲛ̄ⲛⲉⲩⲡ̄ⲛ̄ⲁ̄ ⲉⲧⲟ ⲛ̄ⲣⲉϥⲥⲱⲣⲙ̄ · ⲙⲛ̄ⲛⲉⲩⲙⲉⲉⲩⲉ ⲛ̄ϫⲓⲟⲩⲁ · ⲙⲛ̄ⲛⲉⲩⲙⲛ̄ⲧⲁⲡⲓⲥⲧⲟⲥ ⲉⲧⲟⲩⲥⲓⲧⲉ ⲙ̄ⲙⲟⲟⲩ ⲉϩⲣⲁⲓ̈ ⲉⲡⲉⲛϩⲏⲧ ⲙ̄ⲙⲏⲛⲉ, ⲙⲛ̄ⲛⲉⲩⲧⲱⲙ ⲛ̄ϩⲏⲧ ⲙⲛ̄ⲛⲉⲩⲟⲛϣⲥ̄ · ⲙⲛ̄ⲛⲉⲩⲙ̄ⲕⲁϩ ⲛ̄ϩⲏⲧ ⲉⲧⲟϣ ⲉⲧⲟⲩⲉⲓⲛⲉ ⲙ̄ⲙⲟⲟⲩ ⲉϩⲣⲁⲓ̈ ⲉϫⲱⲛ ⲛ̄ⲛⲁⲩ ⲛⲓⲙ · ⲙⲛ̄ⲛⲉⲩϩⲗⲟⲡⲗⲉⲡ. ⲉⲩⲧⲣⲟ ⲙ̄ⲡⲉⲛϩⲏⲧ ⲉϩⲗⲟⲡⲗⲉⲡ ⲛ̄ϩⲏⲧⲟⲩ ⲙ̄ⲙⲏⲛⲉ · ⲙⲛ̄ⲛⲉⲩϭⲱⲛⲧ̄ ⲧⲏⲣⲟⲩ · ⲙⲛ̄ⲛⲉⲩⲕⲁⲧⲁⲗⲁⲗⲓⲁ ⲉⲧⲟⲩⲧⲥⲁⲃⲟ ⲙ̄ⲙⲟⲛ ⲉⲣⲟⲟⲩ, ϩⲁⲛⲉⲛⲉⲣⲏⲩ, ⲙⲛ̄ⲧⲉⲩⲙⲛ̄ⲧⲣⲉϥⲧⲙⲁⲉⲓⲟⲟⲩ, ⲙⲁⲩⲁⲁⲩ, ϩⲙ̄ⲡⲉⲧⲟⲩⲉⲓⲣⲉ ⲙ̄ⲙⲟϥ · ⲁⲩⲱ ⲧⲉⲩⲙⲛ̄ⲧⲣⲉϥϯϩⲁⲡ ⲉⲧⲟⲩⲛⲟⲩϫⲉ ⲙ̄ⲙⲟⲥ ⲉϩⲣⲁⲓ̈ ⲉⲡⲉⲛϩⲏⲧ ·  
</p>
<p n="02">
ⲀⲨⲰ ⲈⲚϨⲘⲞⲞⲤ ⲘⲀⲨⲀⲀⲚ. ϢⲀⲨⲦⲢⲈⲚϯϨⲀⲠ ⲈⲚⲈⲚⲈⲢⲎⲨ, ⲈⲚⲤⲈϨⲀⲦⲎⲚ ⲢⲰ ⲀⲚ · ⲘⲚ̄ⲚⲈⲨⲘⲚ̄ⲦⲢⲈϤⲤⲰϢ ⲈⲦⲈϢⲀⲨⲦⲀⲀⲨ ⲈϨⲢⲀⲒ̈ ⲈⲠⲈⲚϨⲎⲦ ϨⲚ̄ⲞⲨⲘⲚ̄ⲦϪⲀⲤⲒϨⲎⲦ · ⲈⲚⲞ Ⲛ̄ⲚⲀϢⲦϨⲎⲦ ⲀⲨⲰ ⲈⲚⲤⲰϢ Ⲛ̄ⲚⲈⲚⲈⲢⲎⲨ · ⲀⲚⲞ Ⲛ̄ϢⲞⲨϢⲞ ⲘⲚ̄ⲚⲈⲚⲈⲢⲎⲨ, ϨⲘ̄ⲠⲈⲚϢⲀϪⲈ ⲈⲦⲚⲀϢⲦ̄ · ⲈⲚⲘⲞⲔϨ̄ Ⲛ̄ϨⲎⲦ Ⲛ̄ⲚⲀⲨ ⲚⲒⲘ · ⲈⲚϬⲚ̄ⲀⲢⲒⲔⲈ ⲈⲚⲈⲚⲈⲢⲎⲨ, ⲀⲨⲰ ⲈⲢⲞⲚ Ⲙ̄ⲘⲒⲚ Ⲙ̄ⲘⲞⲚ ⲀⲚ · ⲈⲚⲘⲈⲈⲨⲈ ϪⲈⲈⲢⲈⲠϨⲒⲤⲈ ϢⲞⲞⲠ ⲚⲀⲚ ⲈⲂⲞⲖ ϨⲒⲦⲚ̄ⲚⲈⲦⲚ̄ⲈⲢⲎⲨ. ⲈⲚⲞ Ⲛ̄ⲢⲈϤϯϨⲀⲠ ⲈⲚⲈⲦⲞⲨⲞⲚϨ̄ ⲈⲂⲞⲖ · ⲈⲢⲈⲠⲤⲞⲞⲚⲈ ⲦⲎⲢϤ̄ ϢⲞⲞⲠ ϨⲒϨⲞⲨⲚ Ⲙ̄ⲠⲎⲒ̈ · ⲘⲚ̄ϨⲈⲚϯⲦⲰⲚ · ⲘⲚ̄ϨⲈⲚϨⲀⲒⲢⲈⲤⲒⲤ · ⲈⲚϯ ⲘⲚ̄ⲚⲈⲚⲈⲢⲎⲨ, ϢⲀⲚⲦⲚ̄ⲦⲀϨⲈⲠⲈⲚϢⲀϪⲈ ⲉⲣⲁⲧϥ̄. ϫⲉⲕⲁⲥ ⲉⲛⲉⲟⲩⲱⲛϩ̄ ⲉⲃⲟⲗ ⲉⲛⲧⲙⲁⲓ̈ⲏⲩ, ⲙ̄ⲡⲉⲙⲧⲟ ⲉⲃⲟⲗ ⲙ̄ⲡϩⲟ ⲛ̄ⲛⲉⲛⲉⲣⲏⲩ.
</p>
<p n="03">
ⲉⲩϯⲟⲩⲣⲟⲧ ⲛⲁⲛ ⲉⲛⲉϩⲃⲏⲩⲉ ⲉⲧⲉⲙⲛ̄ϭⲟⲙ ⲙ̄ⲙⲟⲛ ⲉⲁⲁⲩ · ⲁⲩⲱ ⲉⲙⲡⲥⲏⲩ, ⲣⲱ ⲁⲛ ⲡⲉ · ⲉⲩⲧⲣⲟ ⲙ̄ⲙⲟⲛ ⲉϩⲗⲟⲡⲗⲉⲡ ⲉⲡⲁⲓ̈ ⲉⲧⲛ̄ϣⲟⲟⲡ ⲛ̄ϩⲏⲧϥ̄ ⲁⲩⲱ ⲉⲧⲟ ⲛ̄ϩⲏⲩ ⲛⲁⲛ · ⲉⲧⲃⲉⲡⲁⲓ̈ ⲣⲱ ϣⲁⲩⲧⲣⲉⲛⲥⲱⲃⲉ ϩⲙ̄ⲡⲥⲏⲩ · ⲛ̄ⲣⲓⲙⲉ · ⲁⲩⲱ ϣⲁⲩⲧⲣⲉⲛⲣⲓⲙⲉ, ϩⲙ̄ⲡⲥⲏⲩ, ⲛ̄ⲥⲱⲃⲉ · 
</p>
<p n="04">
ϩⲁⲡⲁⲝ ϩⲁⲡⲗⲱⲥ ⲉⲩⲡⲱⲱⲛⲉ ⲙ̄ⲙⲟⲛ ⲛ̄ⲥⲏⲩ ⲛⲓⲙ ⲉⲃⲟⲗ ϩⲙ̄ⲡⲙⲟⲉⲓⲧ, ⲉⲧ<pb n="ⲩ̄ⲡ̄ⲁ̄ <pb n="=ⲩ̄ⲡ̄ⲃ̄">">ⲥⲟⲩⲧⲱⲛ ⲙⲛ̄ϩⲉⲛⲕⲉⲙⲏⲏϣⲉ ⲛ̄ⲁⲡⲁⲧⲏ ⲉⲩⲉⲓⲣⲉ ⲙ̄ⲙⲟⲛ ⲛ̄ϩⲙ̄ϩⲁⲗ ⲛⲁⲩ ⲛ̄ϩⲏⲧⲟⲩ, ⲉⲙⲡⲉⲩⲥⲏⲩ, ⲁⲛ ⲡⲉ ⲧⲉⲛⲟⲩ, ⲉⲟⲩⲟⲛϩⲟⲩ ⲉⲃⲟⲗ ⲧⲏⲣⲟⲩ · ϩⲟⲧⲁⲛ ⲇⲉ ⲉⲩϣⲁⲛⲙⲉϩⲡⲉⲛϩⲏⲧ ⲉⲃⲟⲗ ϩⲛ̄ⲛⲁⲓ̈. ⲁⲩⲱ ⲛ̄ⲧⲛ̄ⲙⲟⲟⲛⲉ ⲛ̄ϩⲏⲧⲟⲩ. ⲁⲩⲱ ⲛ̄ⲥⲉⲣ̄ϩⲣⲉ ⲛⲁⲛ. ⲧⲟⲧⲉ ϣⲁⲣⲉⲡⲛⲟⲩⲧⲉ ϭⲱⲛⲧ̄ ⲉⲣⲟⲛ :
</p>
<p n="05">
ⲉⲧⲃⲉⲡⲁⲓ̈ ϭⲉ ⲙ̄ⲡⲣⲉⲅⲕⲁⲕⲉⲓ ⲉⲧⲉⲧⲛ̄ⲧⲱⲃϩ̄ ⲛ̄ⲧⲙⲛ̄ⲧⲁⲅⲁⲑⲟⲥ ⲙ̄ⲡⲉⲓⲱⲧ. ⲁⲣⲏⲩ ⲛ̄ⲧⲉⲟⲩⲃⲟⲏⲑⲉⲓⲁ ⲛ̄ⲧⲟⲟⲧϥ̄ ⲉⲓ ⲉⲃⲟⲗ ⲛⲙ̄ⲙⲏⲧⲛ̄ · ⲉⲧⲣⲉⲧⲉⲧⲛ̄ⲧⲥⲁⲃⲉⲧⲏⲩⲧⲛ̄, ⲉⲥⲟⲩⲛ̄ⲡⲉⲧⲉϣϣⲉ ϩⲛ̄ⲟⲩⲙⲉ :
</chapter>
<chapter n="03">
<p n="01">
ⲧⲉⲛⲟⲩ ϭⲉ ⲙ̄ⲡⲱⲣ ⲉⲧⲣⲉⲡϫⲁϫⲉ ⲧⲁⲕⲟ ⲙ̄ⲡⲟⲩϩⲏⲧ ⲉⲧⲛⲁⲛⲟⲩϥ ⲡⲁⲓ̈ ⲉⲛⲧⲁⲣϯⲡⲟⲩⲟⲩ<ⲟ>ⲓ̈ ⲉⲡⲛⲟⲩⲧⲉ ⲛ̄ϩⲏⲧϥ̄ · ⲁⲗⲗⲁ ϣⲱⲡⲉ ⲛ̄ⲧⲟϥ ⲉⲣⲉⲧⲁϫⲣⲏⲩ. ⲉⲛⲧⲉⲡⲱⲱⲛⲉ ⲁⲛ · ⲛ̄ⲑⲉ ⲉⲛⲧⲁⲩϫⲟⲟⲥ ϫⲉⲁⲛϭⲱⲡⲉ ⲅⲁⲣ ⲉⲡⲉⲭ̄ⲥ̄. ⲉϣⲱⲡⲉ ⲉⲛϣⲁⲛⲁⲙⲁϩⲧⲉ ⲛ̄ⲧⲁⲣⲭⲏ ⲙ̄ⲡⲧⲁϫⲣⲟ ⲉⲥⲧⲁϫⲣⲏⲩ ϣⲁⲃⲟⲗ · 
</p>
<p n="02">
ϩⲛ̄ⲧⲉⲧⲛ̄ϩⲩⲡⲟⲙⲟⲛⲏ ⲅⲁⲣ ⲡⲉϫⲁϥ ⲛ̄ϭⲓⲡϫⲟⲉⲓⲥ · ⲉⲧⲉⲧⲛⲉϫⲡⲟ ⲛⲏⲧⲛ̄ ⲛ̄ⲛⲉⲧⲛ̄ⲯⲩⲭⲏ · ⲁⲩⲱ ⲟⲛ ϫⲉⲡⲉⲧⲛⲁϩⲩⲡⲟⲙⲓⲛⲉ <pb n="ⲩ̄ⲡ̄ⲃ̄(ⲩ̄ⲡ̄ⲅ̄)"> ϣⲁⲃⲟⲗ · ⲡⲁⲓ̈ ⲡⲉⲧⲛⲁⲟⲩϫⲁⲓ̈ : 
</p>
<p n="03">
ⲉϥⲱⲣϫ̄ ⲇⲉ ⲟⲛ ⲛ̄ⲟⲩⲟⲛ ⲛⲓⲙ ⲁⲩⲱ ⲉϥⲧⲁϫⲣⲟ ⲙ̄ⲙⲟⲟⲩ. ϣⲁϥϫⲟⲟⲥ ϫⲉⲁⲣⲓⲡⲙⲉⲉⲩⲉ ⲛ̄ⲑⲓⲙⲉ ⲛ̄ⲗⲱⲧ · ⲙ̄ⲡⲣ̄ⲕⲉⲧⲧⲏⲩⲧⲛ̄ ⲉⲡⲁϩⲟⲩ ⲛ̄ⲑⲉ ⲛ̄ⲧⲉⲧⲙ̄ⲙⲁⲩ ⲧⲁⲓ̈ ⲉⲛⲧⲁⲥⲕⲟⲧⲥ̄ ⲉⲡⲁϩⲟⲩ, ⲁⲥϣⲱⲡⲉ ⲛ̄ⲟⲩⲟⲩⲟⲉⲓⲧ ⲛ̄ϩⲙⲟⲩ · ϫⲉⲕⲁⲥ ⲉⲣⲉⲟⲩⲟⲛ ⲛⲓⲙ ⲛⲁϫⲓⲥⲃⲱ ⲉⲃⲟⲗ ϩⲓⲧⲟⲟⲧⲥ̄ · ⲙ̄ⲡⲟⲩϫⲟⲟⲥ ϫⲉⲁⲥϣⲱⲡⲉ ⲛ̄ⲟⲩⲟⲩⲟⲉⲓⲧ, ⲛ̄ⲱⲛⲉ · ⲁⲗⲗⲁ ⲛ̄ⲟⲩⲟⲩⲟⲉⲓⲧ, ⲛ̄ϩⲙⲟⲩ · ⲉⲡⲉⲓⲇⲏ ⲡⲉϩⲙⲟⲩ ϫⲟⲕⲣ̄ · ϫⲉⲉⲣⲉⲛⲉⲧⲛⲟⲓ̈ ⲧⲏⲣⲟⲩ ⲁⲩⲱ ⲛⲉⲧⲉⲟⲩⲛ̄ϩⲏⲧ ⲙ̄ⲙⲟⲟⲩ · ⲛⲁϯϩⲧⲏⲩ, ⲉⲡⲉⲛⲧⲁϥϣⲱⲡⲉ ⲙ̄ⲙⲟⲥ · ⲙ̄ⲡⲱⲣ ϭⲉ ⲉⲕⲧⲟ ⲉⲡⲁϩⲟⲩ ⲛ̄ⲑⲉ ⲛⲧⲉⲧⲙ̄ⲙⲁⲩ · ⲛ̄ⲧⲉϯⲟⲥⲉ ⲙ̄ⲡⲉⲛⲧⲁⲣϩⲓⲧⲟⲟⲧⲉ, ⲉⲣⲟϥ ·
</p>
<p n="04">
ⲙⲏ ⲅⲁⲣ ⲧⲉⲡⲉⲓⲑⲉ, ⲏ ⲧⲉⲟⲩϣⲱ ⲉⲧⲣⲉⲩϥⲱⲧⲉ ⲉⲃⲟⲗ ⲙ̄ⲡⲟⲩⲣⲁⲛ ϩⲙ̄ⲡϫⲱⲱⲙⲉ ⲙ̄ⲡⲱⲛϩ̄ ⲙⲛ̄ⲛ̄ⲥⲁⲧⲣⲉⲩⲥⲁϩⲣϥ̄ · ⲏ ⲙⲛ̄ⲛ̄ⲥⲁⲧⲣⲉⲩϫⲓⲏⲡⲉ ⲙ̄ⲙⲟ ⲙⲛ̄ⲛⲉⲧⲟⲩⲁⲁⲃ · ⲁⲩⲱ ⲛ̄ⲥⲉⲟⲡⲉ ⲉⲧⲉⲥⲧⲣⲁⲧⲉⲓⲁ ⲛ̄ⲧⲡⲉ · ⲁⲩⲱ ⲉⲁⲩϫⲓϩⲱⲛ ⲙ̄ⲙⲟ ϩⲛ̄ⲟⲩⲡⲓⲥⲧⲓⲥ, ⲉⲁⲣⲥⲟⲩⲛ̄ⲡϫⲟⲉⲓⲥ ·
</p>
<p n="05">
ⲧⲱⲕ ϭⲉ ⲛ̄ϩⲏⲧ <pb n="ⲩ̄ⲡ̄ⲇ̄"> ⲙ̄ⲡⲣ̄ⲕⲟⲧⲉ ⲉⲡⲁϩⲟⲩ, ϩⲛ̄ⲟⲩⲙⲛ̄ⲧϭⲱⲃ · ϫⲉⲁⲩϫⲟⲟⲥ ϫⲉϣⲁⲣⲉⲡⲣⲱⲙⲉ ⲉⲧⲟⲩⲉϣⲡⲱⲣϫ̄ ⲉⲛⲉϥϣⲃⲉⲉⲣ ϣⲓⲛⲉ ⲛ̄ⲥⲁⲟⲩⲗⲟⲓ̈ϭⲉ.
</p>
<p n="06">
ⲟⲩⲧⲉ ⲙ̄ⲡⲣ̄ⲣ̄ⲑⲉ ⲛ̄ⲛⲉⲛⲧⲁⲩϩⲉ ⲉϫⲛ̄ⲧⲡⲉⲧⲣⲁ · ⲁⲩⲱ ⲛ̄ⲧⲉⲩⲛⲟⲩ, ⲁⲩϯⲟⲩⲱ ϫⲉⲙⲛ̄ϩⲁϩⲁ ⲛ̄ⲕⲁϩ ϩⲁⲣⲟⲟⲩ · ⲡⲣⲏ ⲇⲉ ⲛ̄ⲧⲉⲣⲉϥϣⲁ · ⲁⲩⲣ̄ⲕⲁⲩⲙⲁ · ⲁⲩⲱ ⲉⲃⲟⲗ ϫⲉⲙⲛ̄ⲛⲟⲩⲛⲉ ⲙ̄ⲙⲟⲟⲩ, ⲟⲩⲧⲉ ⲁⲧⲃⲉⲥ, ⲁⲩϣⲟⲟⲩⲉ · ⲉⲧⲉⲡⲁⲓ̈ ⲡⲉ ϫⲉϣⲁⲩⲡⲓⲥⲧⲉⲩⲉ, ⲛ̄ⲧⲉⲩⲛⲟⲩ, ⲡⲣⲟⲥⲟⲩⲟⲩⲟⲉⲓϣ · ϩⲛ̄ⲟⲩⲟⲩⲟⲉⲓϣ ⲇⲉ ⲙ̄ⲡⲉⲓⲣⲁⲥⲙⲟⲥ ϣⲁⲩⲕⲟⲧⲟⲩ ⲉⲃⲟⲗ ⲛ̄ⲑⲉ ⲉⲛⲧⲁⲡϫⲟⲉⲓⲥ ϫⲟⲟⲥ :
</p>
<p n="07">
ⲁⲗⲗⲁ ⲁⲙⲁϩⲧⲉ ⲙ̄ⲡⲡⲉⲧⲛⲁⲛⲟⲩϥ · ⲁⲩⲱ ⲛ̄ⲧⲉⲣⲟⲉⲓⲥ ⲛ̄ⲑⲉ ⲛ̄ⲛⲉⲛⲧⲁⲩϩⲉ ⲉϫⲙ̄ⲡⲕⲁϩ ⲉⲧⲛⲁⲛⲟⲩϥ ⲁⲩⲕⲁⲣⲡⲟⲥ ϩⲛ̄ⲟⲩϩⲩⲡⲟⲙⲟⲛⲏ ⲛ̄ϣⲉ ⲛ̄ⲕⲱⲃ :
</chapter>
<chapter n="04">
<p n="01">
ⲉϣⲱⲡⲉ ⲅⲁⲣ ⲉⲣϣⲁⲛⲕⲧⲟ ⲉⲡⲁϩⲟⲩ · ⲟⲩⲛ̄ϩⲁϩ ⲛⲁⲣⲁϣⲉ ⲙ̄ⲙⲟ · ⲁⲩⲱ ⲛ̄ⲥⲉⲥⲱⲃⲉ ⲛ̄ⲥⲱ ϩⲛ̄ⲛⲉⲧⲙⲟⲥⲧⲉ ⲙ̄ⲙⲟ · ⲁⲩⲱ ⲟⲛ ⲟⲩⲛ̄ⲟⲩⲙⲏⲏϣⲉ ⲛⲁⲗⲩⲡⲉⲓ ⲁⲩⲱ ⲛ̄ⲥⲉⲙ̄ⲕⲁϩ ⲛ̄ϩⲏⲧⲛ̄ ⲉϩⲛ̄ⲛⲉⲧⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ · ⲛⲁⲓ̈ ⲉⲧⲟⲩⲉϣⲡⲟⲩⲧⲁⲓ̈ⲟ · ⲙⲛ̄ⲡⲟⲩⲥⲙⲓ<pb n="ⲩ̄ⲡ̄ⲉ̄">ⲛⲉ. ⲁⲩⲱ ⲡⲟⲩⲥⲟⲟϩⲉ ·
</p>
<p n="02">
ⲧⲁⲓ̈ ⲅⲁⲣ ⲧⲉ ⲑⲉ ⲉⲛⲧⲁⲡϫⲟⲉⲓⲥ ϫⲟⲟⲥ ϫⲉⲛⲓⲙ ⲉⲃⲟⲗ ⲛ̄ϩⲏⲧⲧⲏⲩⲧⲛ̄ ⲉϥⲟⲩⲱϣ ⲉⲕⲱⲧ ⲛ̄ⲟⲩⲡⲩⲣⲅⲟⲥ · ⲙⲏ ⲛϥ̄ⲛⲁϩⲙⲟⲟⲥ ⲁⲛ ⲛ̄ϣⲟⲣⲡ̄ ⲛϥ̄ϥⲓⲡⲱⲡ ⲛ̄ⲧⲉϥⲇⲁⲡⲁⲛⲏ ϫⲉⲛⲉⲟⲩⲛ̄ⲧⲁϥ ⲉϫⲟⲕϥ̄ ⲉⲃⲟⲗ · ϫⲉⲕⲁⲥ ⲉⲛⲉⲛϥⲥⲙⲛ̄ⲥⲛ̄ⲧⲉ ⲛϥ̄ⲧⲙ̄ϭⲙ̄ϭⲟⲙ ⲉϫⲟⲕϥ̄ ⲉⲃⲟⲗ · ⲛ̄ⲧⲉⲟⲩⲟⲛ ⲛⲓⲙ ⲉⲧⲛⲁⲩ ⲉⲣⲟϥ ⲥⲱⲃⲉ ⲛ̄ⲥⲱϥ ⲉⲩϫⲱ ⲙ̄ⲙⲟⲥ ϫⲉⲁⲡⲓⲣⲱⲙⲉ ⲁⲣⲭⲉⲓ ⲛ̄ⲕⲱⲧ. ⲙ̄ⲡϥ̄ⲉϣϭⲙ̄ϭⲟⲙ ⲉϫⲟⲕϥ̄ ⲉⲃⲟⲗ · 
</p>
<p n="03">
ⲕⲁⲓ ⲅⲁⲣ ⲉⲣⲉⲡϫⲟⲉⲓⲥ ⲓ̄ⲥ̄ ⲡⲉⲭ̄ⲥ̄ ⲧⲥⲁⲃⲟ ⲙ̄ⲙⲟⲛ ⲁⲛ ⲉⲕⲉⲧⲡⲩⲣⲅⲟⲥ · ⲁⲗⲗⲁ ⲉϥⲧⲥⲁⲃⲟ ⲙ̄ⲙⲟⲛ ⲉⲧⲣⲉⲛⲥⲟⲟⲩⲧⲛ̄ ⲛ̄ⲧⲉⲛϩⲓⲏ ⲙⲛ̄ⲡⲉⲛϩⲏⲧ ⲉϩⲣⲁⲓ̈ ⲉⲧⲡⲉ · ⲛ̄ⲑⲉ ⲟⲛ ⲉⲛⲧⲁϥϫⲟⲟⲥ ϫⲉⲙⲉⲣⲉⲗⲁⲁⲩ ⲧⲁⲗⲉⲧⲟⲟⲧϥ̄ ⲉϫⲛ̄ⲟⲩϩⲃ̄ⲃⲉ ⲉϥϭⲱϣⲧ̄ ⲉⲡⲁϩⲟⲩ, ⲛϥ̄ⲥⲟⲟⲩⲧⲛ̄ ⲛ̄ⲧⲙⲛ̄ⲧⲉⲣⲟ ⲙ̄ⲡⲛⲟⲩⲧⲉ · ⲉⲧⲉⲡⲉⲓ̈ϣⲁϫⲉ ⲟⲛ ⲡⲉ · ⲉϥⲧⲁⲙⲟ ⲙ̄ⲙⲟⲛ ⲉⲧⲙ̄ⲧⲣⲉⲛⲕⲧⲟⲛ ⲉⲡⲁϩⲟⲩ, ϩⲛ̄ⲧⲉⲛϩⲩⲡⲟⲙⲟⲛⲏ · 
</p>
<p n="04">
ⲉⲧⲃⲉⲡⲁⲓ̈ ⲙ̄ⲡⲣ̄ⲧⲣⲉⲛϣⲱⲡⲉ ⲛ̄ⲁⲑⲏⲧ · ⲁⲗⲗⲁ ⲉⲓⲙⲉ ϫⲉⲟⲩ ⲡⲉ ⲡⲟⲩϣⲱ ⲙ̄ⲡϫⲟⲉⲓⲥ · <pb n="ⲩ̄ⲡ̄ⲋ̄"> ⲁⲩⲱ ⲛ̄ⲧⲉⲙⲉⲥⲧⲉⲡ̄ⲡⲉⲑⲟⲟⲩ, ⲉⲧⲉⲡϩⲏⲧ ⲡⲉ ⲙ̄ⲙⲛ̄ⲧϣⲙ̄ⲙⲟ · ⲛ̄ⲧⲉⲙⲉⲣⲉⲡ̄ⲡⲉⲧⲛⲁⲛⲟⲩϥ. ⲉⲧⲉⲑⲩⲡⲟⲙⲟⲛⲏ ⲧⲉ ⲉⲧϫⲏⲕ ⲉⲃⲟⲗ · ⲛ̄ⲑⲉ ⲉⲛⲧⲁⲩϫⲟⲟⲥ ϫⲉⲑⲩⲡⲟⲙⲟⲛⲏ ⲇⲉ. ⲙⲁⲣⲉⲥϣⲱⲡⲉ ⲉⲟⲩⲛ̄ⲧⲁⲥ ⲙ̄ⲙⲁⲩ, ⲛ̄ⲟⲩϩⲱⲃ ⲛ̄ⲧⲉⲗⲉⲓⲟⲛ ·
</chapter>
<chapter n="05">
<p n="01">
ⲕⲁⲓ ⲅⲁⲣ ⲉⲓ̈ϥⲓⲣⲟⲟⲩϣ ϩⲁⲣⲟ ⲛ̄ⲧⲉⲓ̈ϩⲉ, ⲁⲩⲱ ⲉⲓ̈ⲥⲩⲙⲃⲟⲩⲗⲉⲩⲉ ⲛⲉ ⲉⲧⲙ̄ⲉⲅⲕⲁⲕⲉⲓ ϩⲛ̄ⲟⲩⲑⲗⲓⲯⲓⲥ ⲧⲁⲓ̈ ⲉⲧⲉⲣⲉⲧⲉⲛⲡⲣⲟⲕⲟⲡⲏ ϣⲟⲟⲡ ⲉⲃⲟⲗ ⲛ̄ϩⲏⲧⲥ̄ · ⲁϥϫⲟⲟⲥ ⲅⲁⲣ ϫⲉⲉⲣⲉⲡⲉⲛⲟⲩϫⲁⲓ̈, ϩⲛ̄ⲟⲩⲟⲩⲟⲉⲓϣ ⲛ̄ⲑⲗⲓⲯⲓⲥ · 
</p>
<p n="02">
ⲉⲩϣⲁⲛⲥⲟϣⲉ ⲅⲁⲣ ⲁⲩⲱ ⲛ̄ⲧⲉϥⲓ ⲉⲣⲟ ⲛ̄ⲑⲉ ⲙ̄ⲡϫⲟⲉⲓⲥ, ⲉⲛⲧⲁϥϥⲓ ⲉⲣⲟϥ ⲉⲩⲥⲱϣ ⲙ̄ⲙⲟϥ ⲁⲩⲱ ⲉⲩⲛⲟϭⲛⲉϭ, ⲙ̄ⲙⲟϥ. ⲉⲣⲁϫⲓⲕⲉⲧⲁⲉⲓⲟ ⲛ̄ϩⲟⲩⲟ · ⲁⲩⲱ ⲛ̄ⲧⲉϫⲓⲉⲟⲟⲩ, ⲉⲃⲟⲗ ϩⲓⲧⲙ̄ⲡⲛⲟⲩⲧⲉ ⲙⲛ̄ⲛ̄ⲣⲱⲙⲉ ·
</p>
<p n="03">
ⲛ̄ⲑⲉ ⲟⲛ ⲉⲛⲧⲁϥϫⲟⲟⲥ ϩⲛ̄ⲧⲉϥⲧⲁⲡⲣⲟ ⲙ̄ⲙⲉ ϫⲉⲥⲙⲟⲩ, ⲉⲛⲉⲧⲥⲁϩⲟⲩ, ⲙ̄ⲙⲱⲧⲛ̄ · ϣⲗⲏⲗ ⲉϫⲛ̄ⲛⲉⲧⲡⲏⲧ ⲛ̄ⲥⲁⲧⲏⲩⲧⲛ̄ · ⲁⲩⲱ ϫⲉⲡⲉⲧⲛⲁⲣⲁϩⲧⲕ̄ ⲉϫⲛ̄ⲧⲉⲕⲟⲩⲟⲟϭⲉ. ⲕⲧⲟ ⲉⲣⲟϥ ⲛ̄ⲧⲉⲕⲕⲉⲟⲩⲉⲓ ·
</p>
<p n="04">
<pb n="ⲩ̄ⲡ̄ⲍ̄"> ⲁⲩⲱ ⲟⲛ ⲛⲁⲙⲉ ⲉⲓ̈ⲙⲟⲕϩ̄ ⲛ̄ϩⲏⲧ ⲉⲧⲃⲏⲏⲧⲉ · ⲉⲓ̈ⲟⲩⲱϣ ⲁⲛ ⲉⲧⲣⲉϯⲟⲥⲉ ⲛ̄ⲧⲟⲩⲯⲩⲭⲏ ⲉⲧⲉⲙ̄ⲡⲕⲟⲥⲙⲟⲥ ⲧⲏⲣϥ̄ ⲙ̄ⲡϣⲁ ⲙ̄ⲙⲟⲥ ⲁⲛ · ⲁⲩⲱ ⲉⲧⲙ̄ⲧⲣⲉϭⲱⲧⲡ̄ ϩⲏⲧⲟⲩ ⲛ̄ϩⲉⲛϣⲁϫⲉ ⲛ̄ⲣⲱⲙⲉ. ⲏ ⲛ̄ⲥⲉⲧⲁⲕⲟ ⲙ̄ⲡⲟⲩϩⲏⲧ ⲉⲧⲛⲁⲛⲟⲩϥ ϩⲙ̄ⲡⲧⲣⲉⲩϭⲛ̄ⲁⲫⲟⲣⲙⲏ ⲛ̄ϩⲉⲛϣⲁϫⲉ ⲉⲙⲛ̄ϩⲏⲩ ⲛ̄ϩⲏⲧⲟⲩ. ⲛ̄ⲑⲉ ⲉⲧⲥⲏϩ ϫⲉϣⲁⲣⲉⲛⲓϣⲁϫⲉ ⲉⲑⲟⲟⲩ, ⲧⲁⲕⲉⲛⲓϩⲏⲧ ⲉⲧⲛⲁⲛⲟⲩⲟⲩ · 
</p>
<p n="05">
ⲛⲁⲓ̈ ⲅⲁⲣ ϩⲉⲛϣⲟⲉⲓϣ ⲛⲉ, ⲁⲩⲱ ϩⲉⲛⲗⲁⲁⲩ ⲛⲉ ⲛ̄ⲛⲁϩⲣⲛ̄ⲛⲉⲧⲙⲉ ⲙ̄ⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ · ⲡⲁⲓ̈ ⲉⲩⲥⲁϩⲟⲩ ⲙ̄ⲙⲟϥ. ⲉⲙⲡⲥⲁϩⲟⲩ · ⲉϥϣⲡ̄ϩⲓⲥⲉ, ⲛⲉϥⲛⲟϭⲥ̄ ⲁⲛ · ⲡⲉ ·
</p>
<p n="06">
ⲁⲛⲟⲛ ϩⲱⲱⲛ ⲡⲉⲧⲉϣϣⲉ ⲉⲣⲟⲛ ⲡⲉ ⲉⲧⲣⲉⲛⲧⲛ̄ⲧⲱⲛⲛ̄ ⲉⲣⲟϥ. ⲡⲁⲓ̈ ⲉⲛⲧⲁϥⲕⲱ ⲛⲁⲛ ⲛ̄ⲟⲩⲥⲙⲟⲧ ϫⲉⲕⲁⲥ ⲉⲛⲉⲟⲩⲁϩⲛ̄ ⲛ̄ⲥⲁⲛⲉϥϩⲓⲟⲟⲩⲉ · ϫⲉⲉⲛⲉϣⲱⲡⲉ ⲛⲙ̄ⲙⲁϥ ⲛ̄ⲥⲩⲛⲕⲗⲏⲣⲟⲛⲟⲙⲟⲥ · ⲁⲩⲱ ⲛ̄ⲥⲩⲙⲙⲉⲧⲟⲭⲟⲥ ϩⲛ̄ⲧⲙⲛ̄ⲧⲉⲣⲟ ⲛ̄ⲙ̄ⲡⲏⲩⲉ :
</chapter>
<chapter n="06">
<p n="01">
ⲉⲧⲃⲉⲡⲁⲓ̈ ⲁⲅⲱⲛⲓⲍⲉ ⲉⲣⲟ ⲉⲙⲡⲁⲧϥ̄ⲉⲓ ⲛ̄ϭⲓⲟⲩⲕⲁⲓⲣⲟⲥ ⲉⲡⲟⲩⲁ ⲡⲟⲩⲁ ⲛⲁⲡⲱϩ ⲙ̄ⲡⲉϥϩⲏⲧ ⲛ̄ϩⲏⲧϥ̄ ϫⲉⲉⲧⲃⲉⲟⲩ ⲅⲁⲣ ⲛⲉⲓ̈ⲟⲩⲁϣⲟⲩ, ⲁⲛ, ⲡⲉ <pb n="ⲩ̄ⲡ̄ⲏ̄"> ⲉⲩϯⲥⲃⲱ ⲛⲁⲓ̈ · ⲁⲩⲱ ⲁⲡⲁϩⲏⲧ ⲣⲓⲕⲉ ⲉⲃⲟⲗ ⲛ̄ⲛⲉϫⲡⲓⲟ · 
</p>
<p n="02">
ⲉⲣⲉⲓⲣⲉ ⲙ̄ⲡⲙⲉⲉⲩⲉ ⲙ̄ⲡⲉⲛⲧⲁⲩϫⲟⲟϥ ⲉⲧⲃⲉⲛⲉⲧⲟⲩⲁⲁⲃ ϫⲉⲁⲩⲛⲁⲩ ⲉⲛⲉⲣⲏⲧ ⲉⲧϩⲛ̄ⲧⲙⲛ̄ⲧⲉⲣⲟ ⲙ̄ⲡⲛⲟⲩⲧⲉ · ⲁⲩϩⲟⲙⲟⲗⲟⲅⲉⲓ ϫⲉⲁⲛⲟⲛ ϩⲉⲛϣⲙ̄ⲙⲟ, ⲁⲩⲱ ⲁⲛⲟⲛ ϩⲉⲛⲣⲙ̄ⲛ̄ϭⲟⲓ̈ⲗⲉ ϩⲓϫⲙ̄ⲡⲕⲁϩ
</p>
<p n="03">
ⲛⲉⲧϫⲱ ⲅⲁⲣ ⲛ̄ⲛⲁⲓ̈ ⲛ̄ⲧⲉⲓ̈ϩⲉ · ⲉⲩⲟⲩⲱⲛϩ̄ ⲙ̄ⲙⲟⲟⲩ ⲉⲃⲟⲗ ϫⲉⲉⲩϣⲓⲛⲉ ⲛ̄ⲥⲁⲟⲩⲡⲟⲗⲓⲥ · ⲉⲛⲉⲩⲣ̄ⲡⲙⲉⲉⲩⲉ ⲇⲉ ⲛ̄ⲧⲉⲛⲧⲁⲩⲉⲓ ⲉⲃⲟⲗ ⲛ̄ϩⲏⲧⲥ̄. ⲛⲉⲁⲩⲣ̄ⲧⲉ ⲡⲉ ⲛ̄ⲕⲟⲧⲟⲩ ⲉⲣⲟⲥ. ⲧⲉⲛⲟⲩ ⲇⲉ ⲉⲩⲟⲩⲉϣⲧⲉⲧⲥⲟⲧⲡ̄ ⲉⲧⲉⲧⲁⲧⲡⲉⲧⲉ · ⲉⲧⲃⲉⲡⲁⲓ̈ ⲙ̄ⲡⲛⲟⲩⲧⲉ ϯϣⲓⲡⲉ ⲛⲁⲩ ⲁⲛ ⲉⲧⲣⲉⲩⲉⲡⲓⲕⲁⲗⲉⲓ ⲙ̄ⲙⲟϥ ⲛ̄ⲛⲟⲩⲧⲉ ⲉϫⲱⲟⲩ. ⲁϥⲥⲟⲃⲧⲉ ⲅⲁⲣ ⲛⲁⲩ ⲛ̄ⲟⲩⲡⲟⲗⲓⲥ ·
</p>
<p n="04">
ⲛ̄ⲧⲟ ⲛ̄ϩⲱⲱⲧⲉ ⲉⲣⲉⲉⲓⲣⲉ ⲙ̄ⲡⲙⲉⲉⲩⲉ ⲛ̄ⲛⲁⲓ̈ · ⲙ̄ⲡⲣ̄ⲕⲧⲟ ⲉⲡⲁϩⲟⲩ ϩⲙ̄ⲡⲟⲩⲉⲣⲏⲧ ⲉⲛⲧⲁⲣⲉⲣⲏⲧ ⲙ̄ⲙⲟϥ · ⲛ̄ⲑⲉ ⲛ̄ⲛⲉⲛⲧⲁⲩϫⲟⲟⲥ ⲉⲧⲃⲏⲏⲧⲟⲩ ϫⲉⲁⲩϩⲓⲱⲛⲉ ⲉⲣⲟⲟⲩ · ⲁⲩⲟⲩⲁⲥⲧⲟⲩ · ⲁⲩⲙⲟⲩ ϩⲛ̄ⲟⲩϩⲱⲧⲃ̄ ⲛ̄ⲥⲏϥⲉ · ⲁⲩϩⲁⲧⲟⲩ, ⲙ̄ⲡⲟⲩϣⲱⲡ ⲉⲣⲟⲟⲩ ⲙ̄ⲡⲥⲱⲧⲉ ⲙ̄ⲡⲉⲩⲥⲱⲙⲁ · ϫⲉⲉⲩⲉϫⲓ ⲛⲧⲁⲛⲁⲥⲧⲁⲥⲓⲥ ⲉⲧⲥⲟ<pb n="ⲩ̄ⲡ̄ⲑ̄">ⲧⲡ̄ ·
</p>
<p n="05">
ⲟⲩ ⲇⲉ ⲡⲉ ϫⲉⲙ̄ⲡⲟⲩϣⲱⲡ ⲉⲣⲟⲟⲩ ⲙ̄ⲡⲥⲱⲧⲉ ⲙ̄ⲡⲉⲩⲥⲱⲙⲁ · ⲉⲓⲙⲏⲧⲓ ϫⲉⲙ̄ⲡⲟⲩⲟⲩⲱϣ ⲉⲕⲟⲧⲟⲩ ⲉⲛⲉϩⲃⲏⲩⲉ ⲙ̄ⲙⲛ̄ⲧⲕⲟⲥⲙⲓⲕⲟⲛ · ⲁⲗⲗⲁ ⲉⲩⲟⲩⲱϣ ⲉⲡⲱⲱⲛⲉ ⲉⲃⲟⲗ. ⲉⲧⲣⲉⲩϣⲱⲡⲉ ⲙⲛ̄ⲡⲛⲟⲩⲧⲉ ·
</p>
<p n="06">
ⲡϫⲟⲉⲓⲥ ⲉϥⲉϯϭⲟⲙ ⲛⲉ ⲁⲩⲱ ⲛϥ̄ⲧⲁϫⲣⲉⲧⲏⲩⲧⲛ̄ ϩⲛ̄ϩⲱⲃ ⲛⲓⲙ ⲉⲛⲁⲛⲟⲩϥ. ⲉⲧⲣⲉⲣ̄ϩⲟⲩⲟ ϩⲙ̄ⲡϩⲱⲃ ⲙ̄ⲡϫⲟⲉⲓⲥ ⲛ̄ⲟⲩⲟⲉⲓϣ ⲛⲓⲙ · ⲉⲣⲥⲟⲟⲩⲛ ϫⲉⲡⲟⲩϩⲓⲥⲉ ϣⲟⲩⲉⲓⲧ ⲁⲛ ϩⲙ̄ⲡϫⲟⲉⲓⲥ :
</book>
<book n="31" title="On Those who Have Renounced Their Constancy">
ⲃⲉⲥⲁ ⲡⲓⲉⲗⲁⲭⲓⲥⲧⲟⲥ ⲉⲧⲃⲉⲛⲉⲛⲧⲁⲩⲁⲣⲛⲁ ⲛ̄ⲧⲉⲩϩⲩⲡⲟⲙⲟⲛⲏ ⲉⲁⲩⲃⲱⲕ ⲉⲃⲟⲗ ⲛ̄ϩⲏⲧⲛ̄ :
</chapter>
<chapter n="01">
<p n="01">
ⲛⲉⲛⲉⲓⲟⲧⲉ ⲉⲧⲟⲩⲁⲁⲃ ϫⲓⲛⲡⲉϩⲟⲟⲩ · ⲉⲛⲧⲁⲩⲥⲉⲩϩⲛⲉⲓ̈ⲧⲟⲡⲟⲥ ⲉϩⲟⲩⲛ. ⲙ̄ⲡⲟⲩϫⲟⲟⲩ ⲛ̄ⲥⲁⲣⲱⲙⲉ ⲉⲁⲁϥ ⲙ̄ⲙⲟⲛⲁⲭⲟⲥ ⲛ̄ϫⲛⲁϩ. ⲟⲩⲧⲉ ⲙ̄ⲡⲟⲩⲁⲛⲁⲅⲕⲁⲍⲉ ⲛ̄ⲗⲁⲁⲩ ⲛ̄ⲣⲱⲙⲉ ⲉⲧⲃⲉⲛⲉϥϩⲛⲁⲁⲩ · ⲟⲩⲧⲉ ⲁⲛⲟⲛ ϩⲱⲱⲛ ⲟⲛ ⲙ̄ⲡⲛ̄ⲣ̄ⲡⲁⲓ̈ · 
</p>
<p n="02">
ⲛ̄ⲛⲉⲩⲕⲉϥⲉⲣⲱⲙⲉ ⲅⲁⲣ ⲁⲛ ⲉⲧⲁⲣⲉⲧⲏ · ⲁⲗⲗⲁ ⲁⲛⲉⲛⲉⲓⲟⲧⲉ ⲕⲁϩⲉⲛⲛⲟⲙⲟⲥ ⲛⲁⲛ ⲉϩⲣⲁⲓ̈ ϩⲛ̄ⲛⲉⲩⲥⲩⲛⲁⲅⲱⲅⲏ ⲉⲧⲃⲉⲡⲉⲛⲥⲙⲓⲛⲉ · ⲁⲩⲱ ⲉⲧⲃⲉⲡⲧⲁϩⲟ ⲉⲣⲁⲧϥ̄ ⲛ̄ⲛⲉⲥⲛⲏⲩ. ϫⲉⲕⲁⲥ ⲉⲩⲉϣⲱⲡⲉ ⲛ̄ⲁⲧⲣⲟⲟⲩϣ ⲛ̄ⲥⲉϭⲛ̄ⲑⲉ ⲛ̄ϣⲙ̄ϣⲉ ⲙ̄ⲡϫⲟⲉⲓⲥ ϩⲛ̄ⲟⲩⲧⲥⲁⲛⲟ ⲙⲛ̄ⲟⲩϭⲓⲛⲁϩⲉⲣⲁⲧⲟⲩ ⲉⲡϫⲟⲉⲓⲥ ⲕⲁⲗⲱⲥ ⲁϫⲛ̄ⲣⲟⲟⲩϣ ⲕⲁⲧⲁⲡⲉⲧⲥⲏϩ ϫⲉⲛⲉⲣⲉⲛ̄ⲕⲁ ⲛⲓⲙ ϣⲟⲟⲡ ⲛⲁⲩ, ϩⲓⲟⲩⲥⲟⲡ · ⲁⲩⲱ ⲛⲉⲙⲛ̄ⲗⲁⲁⲩ ϫⲱ ⲙ̄ⲙⲟⲥ ⲉⲛⲉⲧϣⲟⲟⲡ ⲛⲁϥ ϫⲉⲛⲟⲩⲓ̈ⲛⲉ ·
</p>
<p n="03">
ⲁⲩⲱ ⲧⲁⲓ̈ ⲧⲉ ⲑⲉ ⲉⲛⲧⲁⲛⲉⲛⲉⲓⲟⲧⲉ ⲕⲁⲁⲥ ⲛⲁⲛ ⲉϩⲣⲁⲓ̈ ϫⲉⲡⲉⲧⲛⲏⲩ ⲉϩⲟⲩⲛ ⲉⲣ̄ⲙⲟⲛⲁⲭⲟⲥ ϩⲁⲧⲏⲛ · ⲉϥⲛⲁⲁⲡⲟⲧⲁⲥⲥⲉ ⲛ̄ϣⲟⲣⲡ̄ ⲛ̄ⲛ̄ⲕⲁ ⲛⲓⲙ ⲉⲧϣⲟⲟⲡ ⲛⲁϥ ⲛϥ̄ⲥϩⲁⲓ̈ⲥⲟⲩ ⲉⲧⲕⲟⲓⲛⲱⲛⲓⲁ ⲙ̄ⲡⲛⲟⲩⲧⲉ ⲙⲛ̄ⲧⲇⲓⲁⲕⲟⲛⲓⲁ ⲛ̄ⲛ̄ϩⲏⲕⲉ · ⲁⲩⲱ ⲛ̄ⲛⲉϥⲉϣⲕⲧⲟϥ ⲉϣⲓⲛⲉ ⲛ̄ⲥⲁⲗⲁⲁⲩ · ⲟⲩⲧⲉ ⲛ̄ⲧⲟϥ · ⲟⲩⲧⲉ ⲣⲱⲙⲉ ⲉϥⲏⲡ ⲉⲣⲟϥ ⲕⲁⲧⲁⲑⲉ ⲉⲛⲧⲁⲡⲟⲩⲁ ⲡⲟⲩⲁ ϩⲟⲙⲟⲗⲟⲅⲉⲓ ⲙ̄ⲡⲉϥϣⲁϫⲉ ·
</p>
<p n="04">
ⲟⲩ ⲙⲟⲛⲟⲛ ϫⲉϣⲁⲣⲉⲛⲉⲥⲛⲏⲩ ⲧⲏⲣⲟⲩ ⲥϩⲁⲓ̈ ⲛ̄ⲑⲉ ⲉⲧⲙ̄ⲙⲁⲩ ϫⲓⲛⲡⲕⲟⲩⲓ̈ ϣⲁⲡⲛⲟϭ · ⲁⲗⲗⲁ ⲛⲉⲛⲕⲉⲉⲓⲟⲧⲉ ⲟⲛ ⲉⲛⲧⲁⲩⲥⲙⲛ̄ⲥⲛ̄ⲧⲉ ⲛ̄ⲛⲉⲓ̈ⲧⲟⲡⲟⲥ ⲁⲩⲣ̄ϣⲣⲡ̄ⲛ̄ⲥϩⲁⲓ̈ ϩⲱⲟⲩ ⲛ̄ⲑⲉ ⲉⲧⲙ̄ⲙⲁⲩ · ⲕⲁⲓ ⲙⲏⲛ ⲁⲛⲉⲛⲉⲓⲟⲧⲉ ⲥϩⲁⲓ̈ ϫⲉⲉⲓ̈ϣⲁⲛⲟⲩⲱϣ ⲉⲃⲱⲕ. ⲉⲓ̈ⲛⲁⲙⲟⲣⲧ̄ ⲛ̄ⲟⲩⲣⲁϩⲧⲟⲩ ⲛ̄ⲧⲁⲃⲱⲕ · ⲛ̄ⲛⲉⲓⲉϣⲕⲧⲟⲓ̈ ⲉϣⲓⲛⲉ ⲛ̄ⲥⲁⲗⲁⲁⲩ ·
</p>
<p n="05">
ⲧⲁⲓ̈ ⲧⲉ ⲧⲕⲟⲓⲛⲱⲛⲓⲁ ⲉⲧⲟⲩⲁⲁⲃ ⲉⲙⲛ̄ⲟⲩⲟⲛ ϫⲓ ⲙ̄ⲡⲉϥⲙ̄ⲧⲟⲛ · ⲉϥⲕⲱ ⲛ̄ⲟⲩⲟⲛ ϫⲓⲛⲟⲩⲛⲟϭ ϣⲁⲟⲩⲕⲟⲩⲓ̈ · ⲁⲗⲗⲁ ⲟⲩϣⲱϣ ⲛ̄ⲟⲩⲱⲧ ⲡⲉⲧϣⲟⲟⲡ ⲛⲁⲩ ⲧⲏⲣⲟⲩ ϩⲓⲟⲩⲥⲟⲡ. ϫⲓⲛⲙ̄ⲡⲉⲓⲱⲧ ⲉⲧϥⲓⲣⲟⲟⲩϣ ϣⲁϩⲣⲁⲓ̈ ⲉⲡⲕⲟⲩⲓ̈ ϣⲏⲙ ⲉⲧⲥⲟⲃⲕ̄ · ⲕⲁⲓ ⲙⲏⲛ ⲉⲩϥⲓ ⲙ̄ⲡⲣⲟⲟⲩϣ · ⲙ̄ⲡⲕⲟⲩⲓ̈ ⲉⲧⲥⲟⲃⲕ̄ ⲛ̄ϩⲟⲩⲟ :
</p>
<p n="06">
ⲛⲁⲓ̈ ⲧⲉⲛⲟⲩ ⲉⲛⲧⲁⲩⲁⲣⲛⲁ ⲛ̄ⲧⲉⲩϩⲩⲡⲟⲙⲟⲛⲏ, ⲁⲩⲱ ⲉⲧⲙⲓϣⲉ ⲙⲛ̄ⲡⲛⲟⲩⲧⲉ · ⲥⲉⲥⲟⲟⲩⲛ ϩⲱⲟⲩ ⲙⲡⲛⲟⲙⲟⲥ ⲉⲧⲕⲏ ⲛⲁⲛ ⲉϩⲣⲁⲓ̈ ϫⲓⲛⲡⲉϩⲟⲟⲩ ⲉⲛⲧⲁⲩⲉⲓ ⲉⲣ̄ⲙⲟⲛⲁⲭⲟⲥ. ⲥⲉⲡⲉⲓⲑⲉ ⲁⲛ ⲉⲣⲟϥ. ⲛⲓⲙ ⲡⲉⲛⲧⲁϥⲁⲛⲁⲅⲕⲁⲍⲉ ⲙ̄ⲙⲟⲟⲩ · ⲉⲧⲃⲉⲟⲩ ⲙ̄ⲡⲟⲩⲃⲱⲕ ⲉⲡⲙⲁ ⲉⲛⲧⲁⲩⲉⲓ ⲙ̄ⲙⲁⲩ ⲉⲙⲡⲁⲧⲟⲩⲁⲡⲟⲧⲁⲥⲥⲉ, ⲁⲩⲱ ⲉⲙⲡⲁⲧⲟⲩⲥϩⲁⲓ̈ ·
</p>
<p n="07">
ⲕⲁⲓ ⲅⲁⲣ ⲛ̄ⲛⲟⲙⲟⲥ ⲛ̄ⲛ̄ⲉⲕⲕⲗⲏⲥⲓⲁ · ⲁⲩⲱ ⲛ̄ⲛⲟⲙⲟⲥ ⲛ̄ⲙ̄ⲙⲟⲛⲁⲥⲧⲏⲣⲓⲟⲛ. ⲉⲩⲏⲡ ⲉϣⲱⲡⲉ ϩⲛ̄ⲟⲩⲛⲟϭ ⲛⲱⲣϫ̄ · ⲙⲁⲗⲓⲥⲧⲁ ⲛⲕⲟⲓⲛⲟⲃⲓⲟⲥ ·
</p>
<p n="08">
ⲉⲧⲃⲉⲡⲁⲓ̈ ⲁⲛⲉⲛⲉⲓⲟⲧⲉ ϫⲓⲕⲉⲑⲉⲓⲟⲛ ⲅⲣⲁⲙⲙⲁ ⲉⲧⲃⲉⲡⲉⲓ̈ϩⲱⲃ. ϫⲉⲡⲉⲛⲧⲁϥϯⲛⲉϥϩⲛⲁⲁⲩ, ⲉⲓⲧⲉ ⲉⲅⲅⲣⲁⲫⲟⲥ. ⲉⲓⲧⲉ ⲁⲅⲣⲁⲫⲟⲥ. ⲛ̄ⲛⲉⲩⲕⲧⲟⲟⲩ ⲉϣⲓⲛⲉ ⲛ̄ⲥⲱⲟⲩ ϫⲉⲕⲁⲥ ⲉⲛⲛⲉⲩⲑⲗⲓⲃⲉ ⲛ̄ⲛⲉⲥⲛⲏⲩ · ⲛⲁⲓ̈ ϩⲉⲛⲉⲛⲧⲟⲗⲏ ⲛ̄ⲱⲛϩ̄ ⲛⲉ ⲛ̄ⲁⲧⲃⲟⲗⲟⲩ ⲉⲃⲟⲗ :
</book>
<book n="32" title="To Herai">
ⲃⲏⲥⲁ ⲡⲉⲧⲥϩⲁⲓ̈ ⲛ̄ϩⲏⲣⲁⲓ̈ ⲧⲉⲛⲧⲁⲥⲁⲣⲛⲁ ⲛ̄ⲧⲡⲓⲥⲧⲓⲥ ⲛ̄ⲧⲉⲥϩⲩⲡⲟⲙⲟⲛⲏ ⲁⲩⲱ ⲧⲉⲛⲧⲁⲥⲕⲱ ⲛ̄ⲥⲱⲥ ⲛ̄ⲧⲡⲏⲅⲏ ⲙ̄ⲙⲟⲩ ⲛⲱⲛϩ̄. ⲁⲥϣⲓⲕⲉ ⲛⲁⲥ ⲛ̄ϩⲉⲛϣⲏⲓ̈ ⲉⲩⲟⲩⲟϭⲡ̄. ⲉⲛⲥⲉⲛⲁϣⲁⲙⲁϩⲧⲉ ⲁⲛ ⲙ̄ⲡⲙⲟⲟⲩ ·
</chapter>
<chapter n="01">
<p n="01">
ⲉⲡⲉⲓⲇⲏ ⲁⲣⲥⲱⲧⲡ̄ ⲛⲉ ⲙ̄ⲡⲙⲟⲩ ⲛ̄ϩⲟⲩⲟ ⲉⲡⲱⲛϩ̄ · ⲧϣⲉⲉⲣⲉ ⲉⲧⲥⲏϣ ⲁⲩⲱ ⲧⲉⲛⲧⲁⲩⲥⲟϣⲥⲥ̄ · ⲁⲣⲙⲉⲣⲉⲡⲥⲁϩⲟⲩ, ⲛ̄ϩⲟⲩⲟ ⲉⲡⲉⲥⲙⲟⲩ · ⲁⲩⲱ ⲁⲣⲙⲉⲣⲉⲡⲕⲁⲕⲉ · ⲉϩⲟⲩⲛ ⲉⲡⲟⲩⲟⲉⲓⲛ · ⲁⲣⲱⲡⲡⲉⲧⲥⲁϣⲉ ⲇⲉ ⲟⲛ ϫⲉϥϩⲟⲗϭ̄ · ⲁⲩⲱ ⲡⲉⲧϩⲟⲗϭ̄ ϫⲉϥⲥⲁϣⲉ ·
</p>
<p n="02">
ⲥⲉⲛⲁϫⲟⲟⲥ ⲛⲉ ⲇⲓⲕⲁⲓⲱⲥ ϫⲉⲃⲱⲕ ⲉⲡⲉⲥⲏⲧ ϩⲙⲟⲟⲥ ϩⲙ̄ⲡⲕⲁϩ ⲧⲡⲁⲣⲑⲉⲛⲟⲥ ⲧϣⲉⲉⲣⲉ ⲛ̄ⲧⲃⲁⲃⲩⲗⲱⲛ · ϩⲙⲟⲟⲥ ϩⲙ̄ⲡⲟⲩⲥⲱϣ <pb n="ⲩ̄ϥ̄ⲅ̄<pb n="quire ⲗ̄ⲃ̄">"> ⲧⲃⲁⲃⲩⲗⲱⲛ ⲧϣⲉⲉⲣⲉ ⲛ̄ⲛⲉⲭⲁⲗⲇⲁⲓⲟⲥ · ⲛ̄ⲥⲉⲛⲁⲕⲟⲧⲟⲩ ⲁⲛ ⲉⲙⲟⲩⲧⲉ ⲉⲣⲟ ϫⲉⲧⲉⲧϭⲏⲛ ⲁⲩⲱ ⲧⲉⲧⲗⲏⲕ ·
</p>
<p n="03">
ϭⲱⲗⲡ̄ ⲉⲃⲟⲗ ⲛ̄ⲧⲟⲩϭⲟⲟⲗⲉⲥ · ϭⲱⲗⲡ̄ ⲉⲃⲟⲗ ⲛ̄ⲛⲟⲩⲥⲕⲓⲙ · ϭⲱⲗⲡ̄ ⲉⲃⲟⲗ ⲛ̄ⲛ̄ⲥⲏⲃⲉ ⲛ̄ⲣⲁⲧⲉ · ϫⲓⲟⲟⲣ ⲛ̄ϩⲉⲛⲉⲓⲉⲣⲱⲟⲩ · ⲡⲟⲩϣⲓⲡⲉ ⲛⲁϭⲱⲗⲡ̄ ⲉⲃⲟⲗ · ⲛⲟⲩⲛⲟϭⲛⲉϭ ⲛⲁⲟⲩⲱⲛϩ̄ ⲉⲃⲟⲗ · ϯⲛⲁϫⲓ ⲛ̄ⲧⲙⲛ̄ⲧⲙⲉ, ⲉⲃⲟⲗ ⲛ̄ϩⲏⲧⲉ. ⲛ̄ⲛⲁⲧⲁⲁⲧⲉ ⲛ̄ⲣⲱⲙⲉ ϫⲓⲛⲧⲉⲛⲟⲩ, ⲉⲧⲣⲉϥϯⲥⲃⲱ ⲛⲉ · ⲁⲗⲗⲁ ϩⲙⲟⲟⲥ ⲉⲣⲉⲙⲟⲕϩ̄ ⲛ̄ϩⲏⲧ · ⲃⲱⲕ ⲉϩⲟⲩⲛ ⲉⲡⲕⲁⲕⲉ ⲧϣⲉⲉⲣⲉ ⲛ̄ⲛⲉⲭⲁⲗⲇⲁⲓⲟⲥ · ⲛ̄ⲛⲉⲩⲙⲟⲩⲧⲉ ⲉⲣⲟ ϫⲓⲛⲧⲉⲛⲟⲩ, ϫⲉⲧϭⲟⲙ ⲛ̄ⲧⲙⲛ̄ⲧⲉⲣⲟ ·
</p>
<p n="04">
ⲉⲃⲟⲗ ϫⲉⲁⲣⲙⲉⲣⲉⲡⲥⲁϩⲟⲩ. ⲁϥⲉⲓ ⲛⲉ · ⲙ̄ⲡⲉⲟⲩⲉϣⲡⲉⲥⲙⲟⲩ · ⲁϥⲡⲱⲧ ⲉⲃⲟⲗ ⲙ̄ⲙⲟ · ⲁⲩⲱ ⲁⲣϯⲡⲥⲁϩⲟⲩ ϩⲓⲱⲱⲧⲉ ⲛ̄ⲑⲉ ⲛ̄ⲟⲩϩⲟⲉⲓⲧⲉ · ⲁϥⲃⲱⲕ ⲉϩⲟⲩⲛ ⲉⲛⲟⲩⲙⲁϩⲧ̄ ⲛ̄ⲑⲉ ⲛ̄ⲟⲩⲙⲟⲟⲩ · ⲁⲩⲱ ⲛ̄ⲑⲉ ⲛ̄ⲟⲩⲛⲉϩ ϩⲛ̄ⲛⲟⲩⲕⲉⲉⲥ · 
</p>
<p n="05">
ⲉⲃⲟⲗ ϫⲉⲡⲙⲁ ⲉⲛⲧⲁⲩϣⲟⲡⲉ ⲉⲣⲟⲟⲩ ⲛ̄ϩⲏⲧϥ̄ · ⲁⲩⲱ ⲁⲩϯⲉⲟⲟⲩ ⲛⲉ · ⲁⲣⲥⲟϣϥ̄ · ⲉⲣⲉϫⲱ ⲙ̄ⲙⲟⲥ ϫⲉⲑⲓ̄ⲗ̄ⲏ̄ⲙ̄ ⲛ̄ⲧⲡⲉ, ⲧⲉ ⲧⲉⲧⲛ̄ϩⲉⲛⲉⲉⲧⲏ · ⲛⲁⲙⲉ ⲑⲓ̄ⲗ̄ⲏ̄ⲙ̄ ⲛ̄<pb n="ⲩ̄ϥ̄ⲇ̄">ⲧⲡⲉⲧⲉ · ⲁⲩⲱ ⲡⲧⲟⲟⲩⲡⲉ ⲉⲛⲧⲁⲡⲛⲟⲩⲧⲉ ⲥⲙⲟⲩ ⲉⲣⲟϥ ·
</p>
<p n="06">
ⲛ̄ⲧⲟ ⲇⲉ ⲁⲡⲛⲟⲩⲧⲉ ⲥⲟϣⲉ, ⲁⲩⲱ ⲁϥⲧϭⲁⲓ̈ⲟ · ⲁϥⲙⲉⲥⲧⲱ ⲉⲃⲟⲗ ⲟⲩⲧⲉⲛⲉⲥⲛⲏⲩ ⲧⲏⲣⲟⲩ ⲉⲧⲟⲩⲁⲁⲃ ⲁⲩⲱ ⲉⲧⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ ⲉⲧⲟⲩⲏϩ ϩⲛ̄ⲛⲉϥⲙⲁ ⲉⲧⲟⲩⲁⲁⲃ · ⲡⲙⲁ ⲉⲛⲧⲁⲣⲥⲟϣϥ̄ ϩⲛ̄ⲧⲟⲩⲙⲛ̄ⲧϫⲁⲥⲓϩⲏⲧ ⲙⲛ̄ⲧⲟⲩⲙⲛ̄ⲧⲃⲁⲃⲉⲣⲱⲙⲉ. ⲧϣⲉⲉⲣⲉ ⲛ̄ⲕⲣⲟϥ ⲁⲩⲱ ⲛ̄ⲁⲡⲟⲥⲧⲁⲧⲏⲥ · ⲁⲩⲱ ⲧϣⲉⲉⲣⲉ ⲛ̄ⲓ̈ⲟⲩⲇⲁⲥ ⲡⲉⲡⲣⲟⲇⲟⲧⲏⲥ · ⲛ̄ⲧⲟ ⲅⲁⲣ ⲁⲣϫⲟⲟⲥ ϫⲉⲁⲛⲟⲕ ⲡⲉ ⲁⲩⲱ ⲙⲛ̄ⲕⲉⲟⲩⲉⲓ · 
</chapter>
<chapter n="02">
<p n="01">
ⲉⲧⲃⲉⲡⲁⲓ̈ ⲡⲧⲁⲕⲟ ⲛⲏⲩ ⲉϫⲱ ⲛ̄ⲧⲉⲧⲙ̄ⲉⲓⲙⲉ · ⲁⲩⲱ ⲧⲙⲛ̄ⲧⲭⲏⲣⲁ ⲙⲛ̄ⲧⲙⲛ̄ⲧⲁⲧϣⲏⲣⲉ ⲛⲏⲩ ϩⲛ̄ⲟⲩϣⲥ̄ⲛⲉ ⲉϫⲱ ϩⲣⲁⲓ̈ ϩⲛ̄ⲧⲟⲩⲙⲛ̄ⲧⲣⲉϥⲣ̄ⲡⲁϩⲣⲉ ⲙⲛ̄ⲧϭⲟⲙ ⲛ̄ⲛⲟⲩⲣⲉϥⲙⲟⲩⲧⲉ ⲛ̄ϩⲟⲩⲟ ⲛ̄ⲑⲉⲗⲡⲓⲥ ⲛ̄ⲧⲟⲩⲡⲟⲛⲏⲣⲓⲁ · 
</p>
<p n="02">
ⲉⲓⲙⲉ ϫⲉⲧⲟⲩⲙⲛ̄ⲧⲣⲉϥⲕⲁⲧⲁⲫⲣⲟⲛⲉⲓ, ⲁⲩⲱ ⲧⲟⲩⲡⲟⲣⲛⲉⲓⲁ ⲛⲁϣⲱⲡⲉ ⲛⲉ ⲛ̄ϣⲓⲡⲉ · ϫⲉⲛ̄ⲑⲉ ⲛ̄ⲟⲩⲙⲟⲩⲓ̈ ⲉϥϩⲙ̄ⲡⲙⲁ ⲛ̄ϣⲏⲛ. ⲧⲁⲓ̈ ⲧⲉ ⲑⲉ ⲉⲛⲧⲁⲣⲟⲩⲱⲛ ⲛ̄ⲣⲱ ⲁⲣⲥⲱϣ ⲙ̄ⲡⲙⲁ ⲉⲧⲟⲩⲁⲁⲃ ⲙ̄ⲡⲛⲟⲩⲧⲉ · ⲉⲧⲃⲉⲡⲁⲓ̈ ϩⲱ<pb n="ⲩ̄ϥ̄ⲉ̄">ⲱϥ ⲁϥⲙⲉⲥⲧⲱ · ⲁⲩⲱ ⲁϥⲛⲟϫⲉ, ⲉⲃⲟⲗ ϩⲙ̄ⲡⲉϥⲙⲁ ⲉⲧⲟⲩⲁⲁⲃ · ⲛ̄ⲑⲉ ⲉⲛⲧⲁϥϫⲟⲟⲥ, ϫⲉϯⲛⲁⲛⲟϫⲟⲩ ⲉⲃⲟⲗ ϩⲙ̄ⲡⲁⲏⲓ̈ · ⲛ̄ϯⲛⲁⲟⲩⲱϩ ⲁⲛ ⲉⲧⲟⲟⲧ ⲉⲙⲉⲣⲓⲧⲟⲩ · 
</p>
<p n="03">
ⲁⲣⲡⲱⲱⲛⲉ ⲅⲁⲣ ⲙ̄ⲡϩⲁⲡ ⲉⲩⲭⲟⲗⲏ ⲁⲩⲱ ⲡⲕⲁⲣⲡⲟⲥ ⲛ̄ⲧⲇⲓⲕⲁⲓⲟⲥⲩⲛⲏ ⲉⲟⲩⲥⲓϣⲉ ⲉⲡⲉⲓⲇⲏ ⲁⲡⲟⲩϩⲏⲧ ⲧⲁⲕⲟ · ⲁⲣⲱⲡⲡⲕⲁⲕⲉ ⲅⲁⲣ ⲛ̄ⲟⲩⲟⲉⲓⲛ ⲁⲩⲱ ⲡⲟⲩⲟⲉⲓⲛ ⲛ̄ⲕⲁⲕⲉ · ⲉⲧⲃⲉⲡⲁⲓ̈ ⲧⲁⲓ̈ ⲧⲉ ⲑⲉ ⲉⲛⲧⲁⲣϫⲟ ⲛ̄ϩⲉⲛⲥⲟⲩⲟ. ⲁⲣⲱϩⲥ̄ ⲛ̄ϩⲉⲛϣⲟⲛⲧⲉ · ⲛ̄ⲑⲉ ⲅⲁⲣ ⲉⲛⲧⲁⲣⲙⲉⲣⲉⲡⲡⲉⲑⲟⲟⲩ. ⲁⲣⲙⲉⲥⲧⲉⲡⲡⲉⲧⲛⲁⲛⲟⲩϥ · ⲉⲧⲃⲉⲡⲁⲓ̈ ⲁⲡⲛⲟⲩⲧⲉ ϣⲣⲡϣⲱⲣⲉ ϣⲁⲃⲟⲗ · ⲁϥϥⲟϭⲉ ⲁⲩⲱ ⲁϥⲡⲟⲟⲛⲉ ⲉⲃⲟⲗ ϩⲙ̄ⲡⲟⲩⲙⲁ ⲛ̄ϣⲱⲡⲉ. ⲁⲩⲱ ⲧⲟⲩ<ⲛⲟⲩ>ⲛⲉ ⲉⲃⲟⲗ ϩⲙ̄ⲡⲕⲁϩ ⲛ̄ⲛⲉⲧⲟⲛϩ̄ ·
</p>
<p n="04">
ⲥⲉⲛⲁⲛⲁⲩ ⲉⲣⲟ ⲛ̄ϭⲓⲛ̄ⲇⲓⲕⲁⲓⲟⲥ ⲉⲧⲣ̄ϩⲟⲧⲉ ϩⲏⲧϥ̄ ⲙ̄ⲡⲉⲭ̄ⲥ̄ · ⲛ̄ⲥⲉϫⲟⲟⲥ ϫⲉⲉⲓⲥ ⲟⲩⲥϩⲓⲙⲉ ⲉⲙⲡⲥ̄ⲕⲁⲡⲛⲟⲩⲧⲉ ⲛⲁⲥ ⲛ̄ⲃⲟⲏⲑⲟⲥ · ⲁⲗⲗⲁ ⲁⲥϩⲉⲗⲡⲓⲍⲉ ⲉϫⲙ̄ⲡⲁϣⲁⲓ̈ ⲛ̄ⲧⲉⲥⲙⲛ̄ⲧϫⲁⲥⲓϩⲏⲧ · ⲙⲛ̄ⲧⲉⲥⲙⲛ̄ⲧⲣⲉϥⲕⲁϩⲧⲏⲥ ⲉⲣⲟⲥ ⲙⲁⲩⲁⲁⲥ · ⲛ̄ⲑⲉ ⲉⲛⲧⲁⲩϫⲟⲟⲥ ϫⲉϩⲛ̄ⲛⲁⲓ̈ ⲧⲏⲣⲟⲩ ⲙ̄ⲡⲥ̄ⲕⲟ<pb n="ⲩ̄ϥ̄ⲋ̄">ⲧⲥ̄ ⲉⲣⲟⲓ̈ ϩⲙ̄ⲡⲉⲥϩⲏⲧ ⲧⲏⲣϥ̄ ⲛ̄ϭⲓⲧⲁⲑⲏⲧ ⲛ̄ⲧⲉⲓ̈ⲟⲩⲇⲁ · ⲁⲗⲗⲁ ⲉϩⲣⲁⲓ̈ ⲉϫⲛ̄ⲟⲩⲙⲛ̄ⲧⲛⲟⲩϫ · 
</p>
<p n="05">
ⲉⲥⲉϯⲥⲃⲱ ⲛⲉ ⲛ̄ϭⲓⲧⲟⲩⲙⲛ̄ⲧⲁⲧⲥⲱⲧⲙ̄ ⲁⲩⲱ ⲉⲥⲉϫⲡⲓⲟ ⲛ̄ϭⲓⲧⲟⲩⲕⲁⲕⲓⲁ · ⲉⲓⲙⲉ ⲁⲩⲱ ⲛ̄ⲧⲉⲛⲁⲩ, ϫⲉϥⲥⲁϣⲉ ⲛⲉ ⲉⲧⲣⲉⲕⲱ ⲛ̄ⲥⲱ ⲙ̄ⲡϫⲟⲉⲓⲥ ⲡⲛⲟⲩⲧⲉ · ⲉⲣⲙⲉⲉⲩⲉ ⲅⲁⲣ ϫⲉⲉⲣϣⲁⲛⲟⲩⲉ ⲙ̄ⲙⲟⲓ̈, ⲉⲣⲁϭⲛ̄ⲟⲩϩⲟⲩⲟ · 
</p>
<p n="06">
ⲁⲣⲙⲉⲣⲉⲛⲉⲧⲛ̄ⲕⲟⲧⲕ̄ ⲛⲙ̄ⲙⲉ ⲉⲧⲉⲛ̄ⲇⲁⲓⲙⲱⲛ ⲛⲉ · ⲁⲩⲱ ⲁⲣⲧⲁϣⲟ ⲛ̄ⲧⲟⲩⲡⲟⲣⲛⲉⲓⲁ ⲛⲙ̄ⲙⲁⲩ ϩⲙ̄ⲡⲟⲩϩⲏⲧ ⲉⲧⲟ ⲛ̄ⲕⲁⲕⲉ ⲙⲛ̄ⲛⲟⲩⲙⲉⲉⲩⲉ ⲛ̄ⲕⲣⲟϥ · ⲁⲩⲱ ⲁⲣⲕⲱ ⲛ̄ⲛⲟⲩⲣ̄ⲡⲙⲉⲉⲩⲉ ϩⲓⲡⲁϩⲟⲩ ⲛ̄ⲛ̄ⲟⲩⲉϭⲣⲟ ⲙ̄ⲡⲟⲩⲣⲟ · ϣⲁⲛⲧⲉⲕⲟⲧⲉ ⲉⲡⲕⲁϩ ⲉⲧⲙⲟⲗϩ̄ ⲉⲛⲧⲁⲩϫⲓⲧⲉ ⲉⲃⲟⲗ · ⲛ̄ϩⲏⲧϥ̄ · ϫⲉⲛ̄ⲧⲟ ⲟⲩⲕⲁϩ · ⲁⲣⲕⲟⲧⲉ ⲟⲛ ⲉⲡⲕⲁϩ · 
</chapter>
<chapter n="03">
<p n="01">
ⲉⲃⲟⲗ ϫⲉⲁⲣⲉⲉⲓ ⲙⲉⲛ ϩⲛ̄ⲟⲩⲥⲟⲟⲩⲧⲛ̄ · ⲙ̄ⲡⲉϫⲱⲕ ⲇⲉ ⲉⲃⲟⲗ ϩⲛ̄ⲟⲩⲥⲟⲟⲩⲧⲛ̄ · ⲁⲗⲗⲁ ⲛ̄ⲧⲁⲣⲉⲓ ϩⲛ̄ⲟⲩⲕⲣⲟϥ. ⲁⲣⲃⲱⲕ ⲟⲛ ϩⲛ̄ⲟⲩⲙⲛ̄ⲧⲛⲟⲩϫ · 
</p>
<p n="02">
ⲉⲧⲃⲉⲡⲁⲓ̈ ⲡⲥⲁϩⲟⲩ ⲛⲁⲟⲩⲱⲙ ⲛ̄ⲥⲱ ⲛ̄ⲧⲉⲧⲙ̄ⲛⲟⲩⲛⲉ ⲥⲉⲉⲡⲉ ⲉⲃⲟⲗ ⲛ̄ϩⲏⲧⲉ, ⲟⲩⲧⲉ ⲱⲗϩ̄ · ⲛ̄ⲧⲁⲣⲉⲓ ϩⲛ̄ⲟⲩⲡⲉⲧϣⲟⲩⲉⲓⲧ ⲁⲣⲃⲱⲕ ⲟⲛ ϩⲛ̄ⲟⲩⲡⲉⲧϣⲟⲩⲉⲓⲧ. ϫⲉⲕⲁⲥ ⲉⲣⲉⲡⲟⲩⲣⲁⲛ ⲛⲁϩⲱⲃⲥ̄ ϩⲙ̄ⲡⲕⲁⲕⲉ · ϫⲉⲛ̄ⲧⲉⲟⲩⲕⲁⲕⲉ ϩⲛ̄<ⲛ>ⲟⲩϩⲃⲏⲩⲉ ⲧⲏⲣⲟⲩ ⲁⲩⲱ ⲡⲥⲱϣ ⲛⲁϩⲱⲃⲥ̄ ⲉⲃⲟⲗ ⲉϫⲱ · ⲉⲃⲟⲗ ϫⲉⲁⲣⲕⲱ ⲛ̄ⲥⲱ ⲛ̄ⲧⲉⲛⲧⲟⲗⲏ. ⲁⲣⲥⲱⲧⲡ̄ ⲛⲉ ⲙ̄ⲡⲧⲁⲕⲟ · 
</p>
<p n="03">
ⲙ̄ⲡⲉⲛⲟⲓ̈ ⲅⲁⲣ. ⲟⲩⲧⲉ ⲙ̄ⲡⲉⲉⲓⲙⲉ ϫⲉⲡⲛⲟⲩⲧⲉ ⲙⲉⲩⲕⲟⲙϣϥ̄ ⲟⲩⲧⲉ ⲙⲉⲩⲕⲁⲧⲁⲫⲣⲟⲛⲉⲓ ⲙ̄ⲙⲟϥ. ⲁⲗⲗⲁ ⲛ̄ⲧⲟϥ ⲡⲉⲛⲧⲁϥⲕⲟⲙϣⲉ · ⲛ̄ⲧⲟ ⲁⲩⲱ ⲁϥⲥⲟϣϥⲉ ⲛ̄ⲑⲉ ⲛ̄ⲟⲩⲙⲟⲟⲩ ⲉϥⲥⲱⲕ · 
</p>
<p n="04">
ⲉⲧⲃⲉⲡⲁⲓ̈ ⲛ̄ⲑⲉ ⲙ̄ⲡϣⲓⲡⲉ ⲛ̄ⲟⲩⲣⲉϥϫⲓⲟⲩⲉ ⲉⲩϣⲁⲛⲧⲁϩⲟϥ. ⲧⲁⲓ̈ ⲧⲉ ⲑⲉ ⲉⲛⲧⲁⲣϫⲓϣⲓⲡⲉ ⲙ̄ⲙⲟⲥ ϫⲉⲁⲩϭⲟⲡⲉ. ⲉⲃⲟⲗ ϫⲉⲁⲣⲧⲥ̄ⲧⲟ ⲉⲃⲟⲗ ⲙ̄ⲡϣⲁϫⲉ ⲙ̄ⲡⲛⲟⲩⲧⲉ · ⲁⲩⲱ ⲛ̄ⲑⲉ ⲉⲛⲧⲁⲡϫⲟⲉⲓⲥ ϫⲟⲟⲥ ⲉⲧⲃⲉⲧⲡⲟⲗⲓⲥ ⲛ̄ⲛⲉⲥⲛⲱⲱϥ. ϫⲉϫⲓϩⲁⲡ ⲟⲩⲃⲏⲥ, ⲁⲩⲱ ⲛⲅ̄ⲟⲩⲱⲛϩ̄ ⲛⲁⲥ ⲉⲃⲟⲗ ⲛ̄ⲛⲉⲥⲁⲛⲟⲙⲓⲁ ⲧⲏⲣⲟⲩ · ⲧⲁⲓ̈ ⲧⲉ ⲑⲉ ⲉⲧⲟⲩⲛⲁϫⲓϩⲁⲡ ϩⲱⲟⲩ, ⲟⲩⲃⲏ, ⲏ ⲛⲙ̄ⲙⲉ ⲁⲩⲱ ⲛ̄ⲥⲉϭⲱⲗⲡ̄ ⲛⲉ ⲉⲃⲟⲗ ⲛ̄ⲛⲟⲩⲁⲛⲟⲙⲓⲁ ⲧⲏⲣⲟⲩ, ⲉⲩϫⲱ ⲙ̄ⲙⲟⲥ ϫⲉⲱ ⲧⲡⲟⲗⲓⲥ ⲉⲧⲡⲉϩⲧ̄ⲥⲛⲟϥ ⲉⲃⲟⲗ ϩⲛⲧⲉⲥⲙⲏⲧⲉ ⲉⲧⲣⲉⲡⲉⲥⲟⲩⲟⲉⲓϣ ⲉⲓ.
</chapter>
<chapter n="04">
<p n="01">
ⲉⲧⲃⲉϫⲉⲁⲣⲥⲕⲁⲛⲇⲁⲗⲓⲍⲉ · ⲁⲩⲱ ⲁⲣϣⲱⲡⲉ ⲛ̄ϫⲣⲟⲡ ⲛ̄ⲛⲉⲛⲧⲁⲩϯⲡⲉⲩⲟⲩⲟⲉⲓ ⲉⲡⲛⲟⲩⲧⲉ · ⲛ̄ⲑⲉ ⲉⲧⲥⲏϩ ϫⲉⲡⲉⲧⲛⲁⲥⲕⲁⲛⲇⲁⲗⲓⲍⲉ ⲛ̄ⲟⲩⲁ ⲛ̄ⲛⲓⲕⲟⲩⲉⲓ ⲉⲧⲡⲓⲥⲧⲉⲩⲉ ⲉⲣⲟⲓ̈ · ⲥⲣ̄ⲛⲟϥⲣⲉ ⲛⲁϥ ϫⲉⲕⲁⲥ ⲉⲩⲉⲙⲟⲩⲣ ⲛ̄ⲟⲩⲱⲛⲉ ⲛ̄ⲥⲓⲕⲉ, ⲉⲡⲉϥⲙⲁⲕϩ̄ ⲛ̄ⲥⲉⲟⲙⲥϥ̄ ϩⲣⲁⲓ̈ ϩⲙ̄ⲡⲡⲉⲗⲁⲅⲟⲥ ⲛ̄ⲑⲁⲗⲁⲥⲥⲁ · ⲛ̄ϩⲟⲩⲟ ⲉⲧⲣⲉϥⲥⲕⲁⲛⲇⲁⲗⲓⲍⲉ ⲛ̄ⲟⲩⲁ ⲛ̄ⲛⲓⲕⲟⲩⲓ̈ ⲉⲧⲡⲓⲥⲧⲉⲩⲉ ⲉⲣⲟⲓ̈ ·
</p>
<p n="02">
ⲉⲧⲉⲛ̄ⲧⲟⲡⲉ · ϫⲉⲁⲣϣⲱⲡⲉ ⲛ̄ⲥⲗⲁⲁⲧⲉ ⲛ̄ⲟⲩⲙⲏⲏϣⲉ · ⲁⲩⲱ ⲁⲣⲉⲓⲣⲉ ⲛ̄ϩⲉⲛⲟⲩⲱϣ ⲛ̄ϩⲏⲧ ⲉⲩϯ ⲟⲩⲃⲏ ⲉⲧⲣⲉϫⲱϩⲙ̄ ϩⲛ̄ⲛⲉⲥⲛⲱⲱϥ ⲉⲛⲧⲁⲣⲡⲟⲟⲛⲟⲩ ⲉⲃⲟⲗ · ⲁⲣϩⲉ ⲅⲁⲣ ⲉⲃⲟⲗ · ⲁⲩⲱ ⲛⲉϩⲃⲏⲩⲉ ⲉⲛⲉⲉⲓⲣⲉ ⲙ̄ⲙⲟⲟⲩ ⲁϫⲱϩⲙ̄ ⲛ̄ϩⲏⲧⲟⲩ. ⲁⲣⲧⲣⲉⲛⲉϩⲟⲟⲩ, ϩⲱⲛ ⲉϩⲟⲩⲛ · ⲁⲣⲉⲓⲛⲉ ⲙ̄ⲡⲟⲩⲟⲉⲓϣ ⲛ̄ⲛⲟⲩⲣⲙ̄ⲡⲟⲟⲩⲉ ·
</p>
<p n="03">
ⲉⲧⲃⲉⲡⲁⲓ̈ ⲁⲡϫⲟⲉⲓⲥ ⲧⲁⲁⲧⲉ ⲉⲩⲛⲟϭⲛⲉϭ ⲙⲛ̄ⲟⲩⲥⲱⲃⲉ ⲛ̄ⲛⲉⲧϩⲏⲛ ⲉⲣⲟ ⲙⲛ̄ⲛⲉⲧⲟⲩⲏⲩ ⲙ̄ⲙⲟ · ⲧⲁⲕⲁⲑⲁⲣⲧⲟⲥ ⲧⲉⲧⲟ ⲛ̄ⲥⲟⲉⲓⲧ · ⲧⲉⲧⲟϣ ϩⲛ̄ⲛⲉⲥⲁⲛⲟⲙⲓⲁ · ⲁϥϫⲟⲟⲥ ⲟⲛ ϩⲛ̄ⲟⲩⲁⲡⲉⲓⲗⲏ ϫⲉⲁϫⲱⲕ ⲉⲃⲟⲗ ⲛ̄ⲑⲁⲏ ⲛ̄ⲧⲟⲩⲕⲁⲕⲓⲁ ϩⲛ̄ⲟⲩϫⲓ ⲛϭⲟⲛⲥ̄ · ⲁⲛⲟⲕ ⲇⲉ ⲁⲣ̄ⲡⲁⲱⲃϣ̄ ⲡⲉϫⲉⲡϫⲟⲓ̈ⲥ · ⲉⲓ̈ ϣⲁⲛϫⲁϩϫϩ̄ ⲇⲉ ⲛ̄ⲛⲁϭⲓϫ ⲉϫⲛ̄ⲛⲉⲩⲉⲣⲏⲩ · ⲉϫⲛ̄ⲛⲉϯⲛⲁⲛ̄ⲧⲟⲩ ⲉϫⲱ ϩⲁⲛⲉⲛⲧⲁⲁⲁⲩ, ⲉϣⲱⲡⲉ ⲉⲣⲉⲡⲟⲩϩⲏⲧ ⲛⲁϣϥⲓ · ⲏ ⲛⲟⲩϭⲓϫ ⲛⲁϣⲁⲙⲁϩⲧⲉ ϩⲙ̄ⲡⲉϩⲟⲟⲩ ⲉϯⲛⲁⲣ̄ⲛⲁⲓ̈ ⲛⲉ · ⲁⲛⲟⲕ ⲡϫⲟⲓ̈ⲥ ⲁⲓ̈ϣⲁϫⲉ, ϯⲛⲁⲁⲁⲩ ·
</p>
<p n="04">
ⲁⲩⲱ ⲧⲉⲛⲁϣⲱⲡⲉ ⲛ̄ϫⲁⲓ̈ⲉ, ϫⲉⲁⲣⲕⲁⲡⲛⲟⲩⲧⲉ ⲛ̄ⲥⲱ ⲡⲟⲩⲥⲱⲧⲏⲣ · ⲁⲩⲱ ⲙ̄ⲡⲉⲣ̄ⲡⲙⲉⲉⲩⲉ ⲙ̄ⲡⲟⲩϫⲟⲉⲓⲥ · ⲉⲧⲃⲉⲡⲁⲓ̈ ⲉⲧⲉⲛⲁⲧⲱϭⲉ ⲛ̄ⲟⲩⲧⲱϭⲉ ⲛ̄ⲁⲡⲓⲥⲧⲟⲛ. ⲁⲩⲱ ⲟⲩⲥⲡⲉⲣⲙⲁ ⲛ̄ⲁⲧⲛⲁϩⲧⲉ · ⲧⲉⲛⲁⲡⲗⲁⲛⲁ ⲇⲉ ϩⲙ̄ⲡⲉϩⲟⲟⲩ ⲉⲧⲉⲛⲁⲧⲟϭϥ̄ · 
</p>
<p n="05">
ⲁⲩⲱ ⲟⲛ ϫⲉⲟⲩⲟⲓ̈ ⲛⲉ, ϫⲉⲁⲣⲁⲕⲧⲉ ⲉⲃⲟⲗ ⲙ̄ⲙⲟⲓ̈ · ⲟⲩⲛ̄ⲟⲩⲙⲛ̄ⲧⲉⲃⲓⲏⲛ ⲛⲁⲧⲁϩⲟ. ϫⲉⲁⲣϣⲁϥⲧⲉ ⲉⲣⲟⲓ̈. ⲁⲩⲱ ϫⲉⲛⲟⲩϩⲓⲟⲟⲩⲉ ⲙⲛ̄ⲛⲟⲩϩⲃⲏⲩⲉ ⲁⲩⲣ̄ⲛⲁⲓ̈ ⲛⲉ · ⲧⲁⲓ̈ ⲧⲉ ⲧⲟⲩⲕⲁⲕⲓⲁ ϫⲉⲥⲥⲁϣⲉ ϫⲉⲁⲥⲡⲱϩ ϣⲁϩⲟⲩⲛ ⲉⲡⲟⲩϩⲏⲧ ·
</p>
<p n="06">
ⲁⲩⲱ ⲟⲛ ϣⲁϥϫⲟⲟⲥ ϫⲉⲉⲃⲟⲗ ϫⲉⲁⲣⲡⲁⲱⲃϣ̄ ⲁⲩⲱ ⲁⲣⲛⲟϫⲧ̄ ϩⲓⲡⲁϩⲟⲩ ⲙ̄ⲡⲟⲩⲥⲱⲙⲁ ⲁⲛⲟⲕ ϩⲱ ϯⲛⲁⲛⲟϫⲉ, ⲛ̄ⲧⲉⲧⲙ̄ⲡⲁⲃⲁⲗ ϯⲥⲟ ⲉⲣⲟ · ⲁⲩⲱ ⲛ̄ϯⲛⲁⲛⲁ ⲛⲉ ⲁⲛ ·
</chapter>
<chapter n="05">
<p n="01">
ⲥⲱⲧⲙ̄ ⲟⲛ ⲉⲡⲟⲩⲥⲱϣ ⲙⲛ̄ⲡⲟⲩϣⲓⲡⲉ · ⲡⲉϫⲁϥ ϫⲉⲁⲛⲟⲕ ⲁⲓ̈ⲧⲟϭⲉ ⲛ̄ⲟⲩⲃⲱ ⲛ̄ⲉⲗⲟⲟⲗⲉ ⲛ̄ϥⲁⲓ̈ⲟⲩⲧⲁϩ ⲧⲏⲣⲥ̄ ⲙ̄ⲙⲉ · ⲛ̄ⲁϣ ⲛ̄ϩⲉ ⲁⲣⲕⲧⲟ ⲉⲩⲥⲓϣⲉ ⲧⲃⲱ ⲛ̄ⲉⲗⲟⲟⲗⲉ ⲉⲛⲧⲁⲥⲣ̄ϣⲙ̄ⲙⲱ ·
</p>
<p n="02">
ⲛⲁⲛⲟⲩⲥ ⲅⲁⲣ ⲛⲉ ⲉⲛⲉⲙ̄ⲡⲉⲉⲓ ⲉϩⲟⲩⲛ ⲉⲛⲥⲩⲛⲁⲅⲱⲅⲏ ⲙ̄ⲡϫⲟⲉⲓⲥ · ⲉϩⲟⲩⲉⲣⲟⲥ ⲉⲧⲣⲉⲁⲣⲛⲁ ⲛ̄ⲧⲟⲩϩⲩⲡⲟⲙⲟⲛⲏ · ⲙⲛ̄ⲧⲉⲛⲧⲟⲗⲏ ⲉⲧⲟⲩⲁⲁⲃ ⲉⲛⲧⲁⲩⲧⲁⲁⲥ ⲉⲧⲟⲟⲧⲉ · ⲁⲣϩⲉ ⲅⲁⲣ ⲉϫⲙ̄ⲡⲟⲩϩⲟ ⲛ̄ⲑⲉ ⲙ̄ⲡⲟⲩⲉⲓⲱⲧ ⲓ̈ⲟⲩⲇⲁⲥ ⲡⲉⲡⲣⲟⲇⲟⲧⲏⲥ ⲁⲣⲡⲱϣ ϩⲛ̄ⲧⲟⲩⲙⲏⲧⲉ, ⲁⲛⲉⲧⲙ̄ⲡⲟⲩϩⲟⲩⲛ ⲧⲏⲣⲟⲩ, ⲡⲱⲛ ⲉⲃⲟⲗ ϫⲉⲛ̄ⲧⲟ ⲟⲩⲕⲣⲟϥ ⲛ̄ⲑⲉ ⲙ̄ⲡⲉⲧⲙ̄ⲙⲁⲩ ·
</p>
<p n="03">
ⲉⲛⲉⲛⲧⲁⲣⲣ̄ⲡⲙⲉⲉⲩⲉ ⲅⲁⲣ ⲛ̄ⲑⲉ ⲉⲧⲟⲩⲛⲁⲕⲟⲗⲁⲍⲉ ⲙ̄ⲙⲟ ⲙ̄ⲙⲟⲥ ϩⲣⲁⲓ̈ ϩⲛ̄ⲁⲙⲛ̄ⲧⲉ · ⲏ ⲉⲛⲉⲛⲧⲁⲣⲣ̄ⲡⲙⲉⲉⲩⲉ ⲛ̄ⲙ̄ⲙⲁ ⲛ̄ⲙ̄ⲧⲟⲛ ⲉⲧϩⲛ̄ⲧⲙⲛ̄ⲧⲉⲣⲟ ⲛ̄ⲙ̄ⲡⲏⲩⲉ · ⲛⲉⲣⲁⲕⲁⲧⲁⲫⲣⲟⲛⲉⲓ ⲁⲛ ⲡⲉ ⲛ̄ⲧⲉⲓ̈ϩⲉ ⲧⲏⲣⲥ̄, ⲉⲧⲣⲉⲕⲱ ⲛ̄ⲥⲱ ⲛ̄ⲧⲟⲩϩⲩⲡⲟⲙⲟⲛⲏ ⲙⲛ̄ⲡⲉⲣⲏⲧ ⲉⲛⲧⲁⲣⲉⲣⲏⲧ ⲙ̄ⲙⲟϥ ·
</p>
<p n="04">
ⲧⲣⲉϥⲥⲱϣ ⲛ̄ⲛⲉⲥϣⲡ̄ⲧⲱⲣⲉ · ⲁⲩⲱ ⲧⲣⲉϥϫⲓⲟⲩⲁ ⲉⲛⲉⲛⲧⲁⲩϣⲟⲡⲉ ⲉⲣⲟⲟⲩ, ⲉⲣⲉⲧⲟⲗⲙ̄ ϩⲙ̄ⲡⲟⲩⲥⲛⲟϥ · ⲡⲟⲩⲉⲓⲱⲧ ⲟⲩⲁⲙⲟⲣⲣⲁⲓⲟⲥ ⲡⲉ · ⲁⲩⲱ ⲧⲟⲩⲙⲁⲁⲩ ⲟⲩϫⲉⲧⲧⲁⲓⲁⲧⲉ · ⲡⲟⲩϫⲡⲟ ϩⲙ̄ⲡⲉϩⲟⲟⲩ ⲉⲛⲧⲁⲩϫⲡⲟ ⲛ̄ϩⲏⲧϥ̄ · ⲙ̄ⲡⲟⲩⲙⲟⲩⲣ ⲛ̄ⲛⲉⲉⲕⲓⲃⲉ · ⲁⲩⲱ ⲙ̄ⲡⲟⲩϫⲟⲕⲙⲉ ϩⲛ̄ⲟⲩⲙⲟⲟⲩ · ⲟⲩⲧⲉ ⲙ̄ⲡⲟⲩⲙⲟⲗϩⲉ ϩⲛ̄ⲟⲩϩⲙⲟⲩ · ⲁⲩⲱ ⲙ̄ⲡⲟⲩⲥⲟⲩⲗⲱⲗⲉ ⲛ̄ϩⲉⲛⲧⲟⲡ ·
</p>
<p n="05">
ⲉⲧⲉⲡⲁⲓ̈ ⲡⲉ · ϫⲉⲙ̄ⲡⲟⲩϯⲥⲃⲱ ⲛⲉ ⲉⲛⲉϩ ⲉⲡ̄ⲡⲉⲧⲛⲁⲛⲟⲩϥ · ⲁⲩⲱ ⲛⲉⲣⲉⲥⲟⲟⲩⲛ ⲁⲛ ⲡⲉ ⲛ̄ⲧⲉⲛⲧⲟⲗⲏ · ⲟⲩⲧⲉ ⲙ̄ⲡⲟⲩⲧⲥⲁⲃⲟ ⲉⲧⲣⲉϩⲁⲣⲉϩ ⲉⲣⲟ ⲉⲡⲡⲉⲑⲟⲟⲩ · ⲁⲩⲱ ⲙ̄ⲡⲉⲡϫⲟⲉⲓⲥ ⲓ̄ⲥ̄ ϯⲥⲟ ⲉⲣⲟ ⲉⲉⲓⲣⲉ ⲛⲉ ⲛ̄ⲟⲩⲁ ⲛ̄ⲛⲁⲓ̈ ⲧⲏⲣⲟⲩ ⲉⲧⲣⲉϥϣⲛ̄ϩⲧⲏϥ ϩⲁⲣⲟ · ⲁⲗⲗⲁ ⲁϥⲉⲓ ⲉϩⲣⲁⲓ̈ ⲉϫⲱ ⲁϥⲛⲁⲩ, ⲉⲣⲟ ⲉⲣⲉⲧⲟⲗⲙ̄ ϩⲙ̄ⲡⲟⲩⲥⲛⲟϥ · ⲁϥϫⲟⲟⲥ ⲛⲉ ϫⲉⲉⲃⲟⲗ ϩⲙ̄ⲡⲟⲩⲥⲛⲟϥ · ⲁϣⲁⲓ̈ ϩⲙ̄ⲡⲱⲛϩ̄ · 
</p>
<p n="06">
ⲛ̄ⲧⲟ ⲇⲉ ⲛⲉⲣⲉⲕⲏ ⲕⲁϩⲏⲩⲡⲉ, ⲁⲩⲱ ⲛⲉⲣⲉⲁⲥⲭⲏⲙⲟⲛⲉⲓ · ⲁⲩⲱ ⲁⲡⲛⲟⲩⲧⲉ ⲣ̄ⲡⲟⲩⲙⲉⲩⲉ ϩⲙ̄ⲡⲟⲩⲑⲃ̄ⲃⲓⲟ, ⲙⲛ̄ⲛⲟⲩⲁⲛⲟⲙⲓⲁ · ⲁϥⲡⲱⲣϣ̄ ⲛ̄ⲛⲉϥⲧⲛ̄ϩ ⲉⲃⲟⲗ ⲉϫⲱ ⲁϥϩⲱⲃⲥ̄ ⲛ̄ⲧⲟⲩⲁⲥⲭⲏⲙⲟⲥⲩⲛⲏ · ⲁⲩⲱ ⲁϥⲱⲣⲕ̄ ⲛⲉ ⲁϥⲉⲓ ⲉϩⲟⲩⲛ ⲛⲙ̄ⲙⲉ ϩⲛ̄ⲟⲩⲇⲓⲁⲑⲏⲕⲏ · ⲁⲩⲱ ⲁⲣⲉϣⲱⲡⲉ ⲛⲁϥ · ⲁϥϫⲟⲕⲙⲉ ϩⲛ̄ⲟⲩⲙⲟⲟⲩ · ⲁⲩⲱ ⲁϥⲉⲓⲱ ⲉⲃⲟⲗ ⲙ̄ⲙⲟ ⲙ̄ⲡⲟⲩⲥⲛⲟϥ · ⲁⲩⲱ ⲁϥⲧⲁϩⲥⲉ ⲛ̄ⲟⲩⲛⲉϩ ·
</p>
<p n="07">
ⲉⲧⲉⲡⲁⲓ̈ ⲡⲉ ϫⲉⲁϥϣⲟⲡⲉ, ⲉⲣⲟϥ ϩⲛ̄ⲧⲉϥⲙⲛ̄ⲧⲙⲁⲓ̈ⲣⲱⲙⲉ · ⲁⲩⲱ ⲁϥϯⲥⲃⲱ ⲛⲉ ϩⲛ̄ⲧⲉϥⲙⲛ̄ⲧⲁⲅⲁⲑⲟⲥ · ⲁⲩⲱ ⲁϥⲡⲱⲣϣ̄ ⲙ̄ⲡⲉϥⲛⲁ ⲉⲃⲟⲗ ⲉϫⲱ ϩⲛ̄ⲧⲉϥⲙⲛ̄ⲧϣⲁⲛϩⲧⲏϥ. ϫⲉⲁⲣⲁ ⲧⲉⲛⲁⲥⲙⲓⲛⲉ, ⲁⲩⲱ ⲛ̄ⲧⲉⲣϩⲟⲧⲉ ϩⲏⲧϥ̄ ⲙ̄ⲡϫⲟⲉⲓⲥ · ⲛ̄ⲧⲟ ⲇⲉ ⲁⲣⲡⲁⲣⲁⲓⲧⲉⲓ ⲛ̄ⲛⲁⲓ̈ ⲧⲏⲣⲟⲩ · ⲁⲣⲕⲧⲟ ⲉⲡⲁϩⲟⲩ ϩⲛ̄ⲟⲩⲙⲛ̄ⲧϭⲱⲃ · ⲁⲩⲱ ⲁⲣⲛⲁ ⲛ̄ⲧⲟⲩϩⲩⲡⲟⲡⲟⲙⲟⲛⲏ ·
</chapter>
<chapter n="06">
<p n="01">
ⲉⲧⲃⲉⲡⲁⲓ̈ ϩⲱⲱϥ ϥⲛⲁϫⲟⲟⲥ ⲛⲉ ϩⲛ̄ⲟⲩϭⲱⲛⲧ̄ ⲙⲛ̄ⲟⲩⲟⲣⲅⲏ ϫⲉⲛ̄ⲛⲉⲉⲓϭⲉ ⲉϩⲟⲩⲛ. ⲟⲩⲇⲉ ⲛ̄ⲛⲉⲥϣⲱⲡⲉ · ⲉⲧⲃⲉϫⲉⲁⲩϣⲱⲡⲉ ⲛ̄ϩⲏⲧⲉ ⲛ̄ϭⲓϩⲉⲛϩⲃⲏⲩⲉ ⲉⲩϭⲟⲟⲙⲉ · ⲁⲩⲱ ⲙ̄ⲡⲉⲣ̄ⲡⲙⲉⲉⲩⲉ ⲛ̄ⲧⲟⲩⲙⲛ̄ⲧⲕⲟⲩⲓ̈, ⲙ̄ⲡⲉϩⲟⲟⲩ ⲉⲣⲉⲕⲏ ⲕⲁϩⲏⲩ, ⲁⲩⲱ ⲉⲣⲉⲁⲥⲭⲏⲙⲟⲛⲉⲓ · ⲉⲣⲉⲧⲟⲗⲙ̄ ϩⲙ̄ⲡⲟⲩⲥⲛⲟϥ · ⲁⲣⲉⲱⲛϩ̄ ·
</p>
<p n="02">
ⲉⲧⲃⲉⲡⲁⲓ̈ ⲥⲉⲛⲁϫⲟⲟⲥ ⲛⲉ ϩⲱⲱⲧⲉ ⲕⲁⲧⲁⲡⲟⲩⲙ̄ⲡϣⲁ · ϫⲉⲱ ⲧⲉⲧⲕⲱ ⲛ̄ⲥⲱⲥ ⲛ̄ⲛⲉϩⲓⲟⲟⲩⲉ ⲉⲧⲥⲟⲩⲧⲱⲛ · ⲉⲧⲥⲱⲧⲡ̄ ⲛⲁⲥ ⲛ̄ⲛⲉϩⲓⲟⲟⲩⲉ ⲛ̄ⲕⲁⲕⲉ · ⲉⲧⲉⲩⲫⲣⲁⲛⲉ ⲉϫⲛ̄ⲛ̄ⲣⲉϥⲣ̄ⲡⲉⲑⲟⲟⲩ · ⲉⲧⲥⲱⲃⲉ ⲉϫⲛ̄ⲛⲉⲑⲟⲟⲩ · ⲛⲁⲓ̈ ⲉⲣⲉⲛⲉⲩϩⲓⲟⲟⲩⲉ ϭⲟⲟⲙⲉ · ⲁⲩⲱ ⲉⲣⲉⲛⲉⲩⲙⲁ ⲙ̄ⲙⲟⲟϣⲉ ϫⲏⲩ ⲛ̄ⲕⲟⲧⲥ̄ · ⲉⲧⲣⲉⲕⲟⲩⲉ, ⲁⲩⲱ ⲉⲁⲁⲕ ⲛ̄ϣⲙ̄ⲙⲟ ⲉⲧⲉⲅⲛⲱⲙⲏ  ⲛ̄ⲛ̄ⲇⲓⲕⲁⲓⲟⲥ ·
</p>
<p n="03">
ⲁⲩⲱ ⲟⲛ ⲥⲉⲛⲁϫⲟⲟⲥ ⲛⲉ ϫⲉⲉⲡⲉⲓⲇⲏ ⲁⲓ̈ⲙⲟⲩⲧⲉ ⲉⲣⲟ. ⲙ̄ⲡⲉⲥⲱⲧⲙ̄ ⲉⲣⲟⲓ̈ · ⲁⲩⲱ ⲁⲓ̈ⲡⲣϣ̄ⲛⲁϣⲁϫⲉ ⲉⲃⲟⲗ · ⲙ̄ⲡⲉϯϩⲧⲏ · ⲁⲗⲗⲁ ⲁⲣⲉⲧⲥ̄ⲧⲟ ⲉⲃⲟⲗ ⲛ̄ⲛⲁϣⲁϫⲉ · ⲁⲩⲱ ⲁⲣⲣ̄ⲁⲧⲥⲱⲧⲙ̄ ⲛ̄ⲥⲁⲛⲁϫⲡⲓⲟ · ⲉⲧⲃⲉⲡⲁⲓ̈ ϩⲱ ϯⲛⲁⲥⲱⲃⲉ ⲛ̄ⲥⲁⲡⲟⲩⲧⲁⲕⲟ ϯⲛⲁⲣⲁϣⲉ ⲇⲉ ⲙ̄ⲙⲟ. ⲉⲣϣⲁⲛⲡⲧⲁⲕⲟ ⲉⲓ ⲉϫⲱ · ⲁⲩⲱ ⲉⲣϣⲁⲛⲡⲉϣⲧⲟⲣⲧⲣ̄ ⲧⲁϩⲟ ϩⲛ̄ⲟⲩϣⲥ̄ⲛⲉ · ⲛ̄ⲧⲉⲡϣⲟⲣϣⲣ̄ ⲉⲓ ⲉϫⲱ ⲛ̄ⲑⲉ ⲛ̄ⲟⲩϩⲁⲧⲏⲩ · ⲏ ⲉⲣϣⲁⲛⲡⲧⲁⲕⲟ ⲉⲓ ⲉϫⲱ · ⲁⲩⲱ ⲉⲣϣⲁⲛⲟⲩⲑⲗⲓⲯⲓⲥ ⲉⲓ ⲛⲉ, ⲙⲛ̄ⲟⲩⲕⲧⲟ ⲉⲣⲟ ·
</p>
<p n="04">
ⲥⲛⲁϣⲱⲡⲉ ⲅⲁⲣ ⲛ̄ⲧⲉⲙⲟⲩⲧⲉ ⲉϩⲣⲁⲓ̈ ⲉⲡⲛⲟⲩⲧⲉ. ⲛϥ̄ⲧⲙ̄ⲥⲱⲧⲙ̄ ⲉⲣⲟ · ⲁⲣⲙⲉⲥⲧⲉⲧⲥⲟⲫⲓⲁ ⲅⲁⲣ. ⲁⲩⲱ ⲙ̄ⲡⲉⲥⲱⲧⲡ̄ ⲛⲉ ⲛ̄ⲧⲙⲛ̄ⲧⲙⲁⲓ̈ⲛⲟⲩⲧⲉ · ⲁⲩⲱ ⲙ̄ⲡⲉⲟⲩⲱϣ ⲉϯϩⲧⲏ ⲉⲛϣⲟϫⲛⲉ ⲙ̄ⲡⲛⲟⲩⲧⲉ · ⲁⲗⲗⲁ ⲁⲣⲉⲱⲗⲕ̄ϣⲁ ⲛ̄ⲥⲁⲛⲉϥϫⲡⲓⲟ · ⲉⲧⲃⲉⲡⲁⲓ̈ ϭⲉ ⲧⲉⲛⲁⲟⲩⲱⲙ ⲛ̄ⲛ̄ⲕⲁⲣⲡⲟⲥ ⲛ̄ⲧⲟⲩϩⲓⲏ, ⲁⲩⲱ ⲛ̄ⲧⲉⲥⲓ ⲛ̄ⲛⲟⲩⲙⲛ̄ⲧϣⲁϥⲧⲉ. ⲉⲃⲟⲗ ϫⲉⲙ̄ⲡⲉⲡⲓⲧⲉⲩⲉ ⲙ̄ⲡⲛⲟⲩⲧⲉ · ⲟⲩⲧⲉ ⲙ̄ⲡⲉϩⲉⲗⲡⲓⲍⲉ ⲉⲡⲉϥⲟⲩϫⲁⲓ̈ ⲉⲛⲧⲁϥⲁⲁϥ ⲛⲙ̄ⲙⲉ ·
</chapter>
<chapter n="07">
<p n="01">
ⲉⲧⲃⲉⲡⲁⲓ̈ ⲥⲉⲛⲁϫⲱ ⲙ̄ⲡⲉⲓ̈ⲧⲟⲉⲓⲧ ⲉϩⲣⲁⲓ̈ ⲉϫⲱ ϫⲉⲁⲥⲥⲗⲁⲁⲧⲉ ⲁⲥϩⲉ ⲛ̄ϭⲓⲧⲉⲓ̈ⲡⲁⲣⲑⲉⲛⲟⲥ ⲛ̄ⲥⲟϭ, ⲛⲥ̄ⲛⲁⲟⲩⲱϩ ϭⲉ ⲁⲛ ⲉⲧⲟⲟⲧⲥ̄ ⲉⲧⲱⲟⲩⲛ · ⲁⲥⲥⲗⲁⲁⲧⲉ ⲁⲥϩⲉ ⲉϫⲙ̄ⲡⲕⲁϩ ⲁⲩⲱ ⲛϥ̄ϣⲟⲟⲡ ⲁⲛ ⲛ̄ϭⲓⲡⲉⲧⲛⲁϯⲧⲟⲟⲧⲥ̄ · 
</p>
<p n="02">
ⲁⲣⲙⲉⲥⲧⲉⲛⲉϫⲡⲓⲟ ⲅⲁⲣ ϩⲛ̄ⲙ̄ⲡⲩⲗⲏ · ⲉⲧⲉⲡⲏⲓ̈ ⲙ̄ⲡⲛⲟⲩⲧⲉ ⲡⲉ · ⲁⲩⲱ ⲛ̄ϣⲁϫⲉ ⲉⲧⲟⲩⲁⲁⲃ ⲁⲣϥⲟⲧⲟⲩ · ⲁⲣⲉⲓ ⲙⲉⲛ ⲉϩⲟⲩⲛ ϩⲙ̄ⲡⲟⲩⲟⲉⲓⲛ ⲙ̄ⲡⲉϩⲟⲟⲩ, ϩⲛ̄ⲟⲩⲡⲁⲣⲣⲏⲥⲓⲁ · ⲁⲣⲟⲩⲱⲧⲃ̄ ⲇⲉ ⲉⲃⲟⲗ ϩⲓⲕⲉⲥⲁ ⲛ̄ⲧⲉⲩϣⲏ ⲛ̄ⲑⲉ ⲛ̄ⲟⲩⲣⲉϥϫⲓⲟⲩⲉ · ⲁⲩⲱ ⲟⲩⲗⲏⲥⲧⲏⲥ ϫⲉⲉⲣⲁϣⲱⲗ ⲙ̄ⲙⲟ ⲙ̄ⲙⲓⲛ ⲙ̄ⲙⲟ ·  
</p>
<p n="03">
ⲉⲧⲃⲉⲡⲁⲓ̈ ⲡⲛⲟⲩⲧⲉ ⲛⲁϭⲱⲗⲡ̄ ⲉⲃⲟⲗ ⲛ̄ⲛⲁⲡⲟⲩⲡⲁϩⲟⲩ. ⲛϥ̄ⲛ̄ⲧⲟⲩ ⲛ̄ⲛⲁϩⲣⲉ · ϫⲉⲕⲁⲥ ⲉϥⲉⲟⲩⲱⲛϩ̄ ⲉⲃⲟⲗ ⲛ̄ϭⲓⲡⲟⲩⲥⲱϣ ⲙⲛ̄ⲧⲙⲛ̄ⲧϣⲙ̄ⲙⲟ ⲛ̄ⲧⲟⲩⲡⲟⲣⲛⲉⲓⲁ · ⲁⲩⲱ ⲡⲟⲩϫⲓ ⲛϭⲟⲛⲥ̄ ⲙⲛ̄ⲡⲟⲩϩⲙ̄ϩⲙ̄ · ⲉⲃⲟⲗ ⲇⲉ ⲟⲛ ϫⲉⲁⲣⲉⲁϩⲉⲣⲁⲧⲉ ϩⲛ̄ⲟⲩⲙⲛ̄ⲧⲁⲧⲃⲁⲗ ⲉⲣϣⲓⲛⲉ ⲛ̄ⲥⲁⲡⲉⲛⲧⲁⲣⲧⲁⲁϥ ⲙ̄ⲡϫⲟⲉⲓⲥ ⲡⲛⲟⲩⲧⲉ ⲉⲁⲣⲉⲣⲏⲧ ⲙ̄ⲙⲟϥ ϩⲁⲧⲟⲩⲯⲩⲭⲏ ⲉⲃⲟⲗ ϫⲉⲁⲑⲟⲧⲉ ⲙ̄ⲡⲛⲟⲩⲧⲉ ⲟⲩⲉ ⲙ̄ⲙⲟ · ⲁⲩⲱ ⲙ̄ⲡⲉⲣ̄ⲡⲙⲉⲉⲩⲉ ⲛ̄ⲧⲟⲩϩⲁⲏ ·
</p>
<p n="04">
ⲉⲧⲃⲉⲡⲁⲓ̈ ⲛ̄ⲑⲉ ⲉⲛⲧⲁⲩϫⲟⲟⲥ ϫⲉⲧⲥⲁⲙⲁⲣⲓⲁ ⲛⲁⲧⲁⲕⲟ, ϫⲉⲁⲥⲁϩⲉⲣⲁⲧⲥ̄ ⲉⲡⲉⲥⲛⲟⲩⲧⲉ · ⲧⲁⲓ̈ ⲧⲉ ⲑⲉ ⲉⲧⲉⲛⲁⲧⲁⲕⲟ ϩⲱⲱⲧⲉ ⲁⲩⲱ ⲛ̄ⲧⲉⲙ̄ⲟⲩϫⲁⲓ̈ ϣⲱⲡⲉ ⲛⲉ, ⲉⲧⲃⲉϫⲉⲁⲣⲁϩⲉⲣⲁⲧⲉ ⲉⲡⲟⲩⲛⲟⲩⲧⲉ ⲁⲣⲥⲁϩⲱ ⲉⲃⲟⲗ ⲙ̄ⲙⲟϥ ϩⲛ̄ⲧⲟⲩⲙⲛ̄ⲧⲁⲧϣⲓⲡⲉ · ⲉⲡⲉⲓⲇⲏ ⲡ̄ⲡⲁϣϥ̄ ⲙ̄ⲡϭⲉⲣⲏϭ ϩⲓϫⲛ̄ⲛⲟⲩϩⲓⲟⲟⲩⲉ ⲧⲏⲣⲟⲩ · ⲉⲧⲉⲡⲇⲓⲁⲃⲟⲗⲟⲥ ⲡⲉ · ⲁⲩⲱ ⲁⲣⲕⲧⲟ ⲛ̄ⲧⲟⲩϫⲓⲥⲉ ⲉⲣⲟϥ. ⲙ̄ⲡⲟⲩϩⲟ ⲁⲛ · 
</p>
<p n="05">
ⲙ̄ⲡⲉⲙⲉⲕⲙⲟⲩⲕⲉ ⲅⲁⲣ · ⲟⲩⲇⲉ ⲙ̄ⲡⲉⲙⲟϣⲧⲉ ϫⲉⲛⲉⲛⲧⲁⲣⲉⲣⲏⲧ ⲙ̄ⲙⲟⲟⲩ ⲙ̄ⲡⲛⲟⲩⲧⲉ. ⲛ̄ⲛⲉⲩⲏⲡ ⲉⲣⲟ ⲁⲛ ϫⲓⲛⲡⲉⲓ̈ⲛⲁⲩ ⲁⲗⲗⲁ ⲉⲩⲏⲡ ⲉⲡⲛⲟⲩⲧⲉ · 
</p>
<p n="06">
ⲉϣⲱⲡⲉ ϭⲉ ⲉⲣϣⲁⲛϥⲓ ⲉⲃⲟⲗ ϩⲛ̄ⲛⲁⲓ̈ · ⲛ̄ⲛⲉⲣⲉⲟ ⲁⲛ ⲛ̄ⲑⲉ ⲙ̄ⲡⲉⲧϥⲓ ϩⲛ̄ⲛⲉⲧⲉⲛⲟⲩ · ⲁⲗⲗⲁ ⲉⲣⲉⲟ ⲛ̄ⲑⲉ ⲛ̄ⲛⲉⲧⲥⲩⲗⲁ ⲙ̄ⲡⲉⲣⲡⲉ ⲙ̄ⲡϫⲟⲉⲓⲥ · ⲡⲉⲓ̈ϩⲱⲃ ⲇⲉ ϫⲉⲉⲣⲏⲧ ⲛ̄ⲛⲉϥⲡⲏϩ ⲁⲛ ϣⲁⲭⲣⲏⲙⲁ ⲙ̄ⲙⲁⲧⲉ · ⲁⲗⲗⲁ ϣⲁϩⲣⲁⲓ̈ ⲉⲟⲩϣⲁϫⲉ ⲙⲛ̄ⲟⲩⲡⲣⲟϩⲁⲓⲣⲉⲥⲓⲥ · ⲛ̄ⲧⲟ ϭⲉ ⲁⲣⲉⲣⲏⲧ. ⲁⲩⲱ ⲥⲉⲉⲣⲟ ⲛ̄ϭⲓⲛⲉⲣⲏⲧ, ϩⲱⲥⲧⲉ ⲧⲁⲛⲁⲅⲕⲏⲧⲉ ⲉⲧⲣⲉⲧⲁⲁⲩ · ⲉⲓⲥϩⲏⲏⲧⲉ ⲁⲣⲡⲁⲣⲁⲓⲧⲉⲓ ⲛ̄ⲛⲁⲓ̈ ⲧⲏⲣⲟⲩ ·
</chapter>
<chapter n="08">
<p n="01">
ⲙⲏ ⲡⲡⲁⲣⲁⲇⲓⲅⲙⲁ ⲉⲛⲧⲁϥϣⲱⲡⲉ ⲛ̄ⲁⲛⲁⲛⲓⲁⲥ ⲙⲛ̄ⲥⲁⲡⲡⲉⲓⲣⲁ · ϥⲛⲁϣⲱⲡⲉ ⲙ̄ⲙⲟ ⲁⲛ ⲛ̄ⲧⲟ · ⲛ̄ⲑⲉ ⲉⲛⲧⲁⲩⲉⲣⲏⲧ ⲛ̄ⲧⲁⲥⲟⲩ, ⲙ̄ⲡϭⲱⲙ ⲁⲩϩⲱϥⲧ̄ ⲇⲉ ⲉⲃⲟⲗ ϩⲙ̄ⲡⲉⲛⲧⲁⲩⲉⲣⲏⲧ ⲙ̄ⲙⲟϥ. ⲉⲧⲃⲉⲡⲁⲓ̈ ⲁϥⲧⲁϩⲟⲟⲩ ϩⲛ̄ⲟⲩϣⲱⲱⲧ ⲉⲃⲟⲗ ⲛ̄ϭⲓⲟⲩⲙⲟⲩ, ⲉϥϩⲟⲟⲩ · ⲛ̄ϭⲓⲛⲓⲡⲁⲣⲁⲛⲟⲙⲟⲥ · 
</p>
<p n="02">
ⲉⲛⲉⲙ̄ⲡⲉⲉⲣⲏⲧ ⲅⲁⲣ. ⲛⲉⲙⲛ̄ⲛⲟⲃⲉ ⲛⲁϣⲱⲡⲉ ϩⲓϫⲱ · ⲁⲗⲗⲁ ⲉⲛϩⲟⲥⲟⲛ ⲁⲣⲉⲣⲏⲧ, 
</book>
<book n="33" title="Besa's Defence against Unjust Accusations">
<chapter n="01">
<p n="01">
ϫⲟⲟⲥ ϫⲉⲡⲥⲱⲛⲧ̄ ⲧⲏⲣϥ̄ ⲥⲉⲛⲁⲧⲁϩⲟϥ ⲉⲣⲁⲧϥ̄ ⲉⲕⲣⲓⲛⲉ ⲙ̄ⲙⲟϥ ⲉⲧⲃⲉϩⲱⲃ ⲛⲓⲙ ⲉⲁⲩⲟⲃϣⲟⲩ ⲉⲣⲟⲟⲩ · ⲉⲓⲧⲉ ⲉⲧⲃⲉⲟⲩⲁⲅⲁⲑⲟⲛ · ⲉⲓⲧⲉ ⲉⲧⲃⲉⲟⲩⲡⲟⲛⲏⲣⲟⲛ : 
</p>
<p n="02">
ⲙⲁⲣⲉⲛⲉⲛⲃⲁⲗ ⲕⲁⲧⲁⲛⲉⲅⲣⲁⲫⲏ ϭⲱϣⲧ̄ ⲉⲛⲉⲧⲥⲟⲩⲧⲱⲛ. ⲛ̄ⲧⲉⲛⲉⲛⲃⲟⲩϩⲉ, ⲉⲓⲱⲣⲙ̄ ⲉⲛⲙⲛ̄ⲧⲙⲉ · ⲟⲩⲡⲉⲧϣⲟⲩⲉⲓⲧ ⲛ̄ⲙ̄ⲡⲉⲧϣⲟⲩⲉⲓⲧ ⲡⲉⲧϣⲟⲟⲡ ⲡⲉϫⲉⲡⲉⲕⲕⲗⲏⲥⲓⲁⲥⲧⲏⲥ · ϩⲱⲃ ⲛⲓⲙ ⲡⲉⲧϣⲟⲩⲉⲓⲧ ⲡⲉⲧⲛ̄ϩⲏⲧⲟⲩ :
</p>
<p n="03">
ⲙ̄ⲡⲣ̄ⲙⲉⲉⲩⲉ ⲛⲉⲥⲛⲏⲩ, ⲁⲩⲱ ⲛ̄ⲣⲱⲙⲉ ⲛ̄ⲑⲉ ⲉⲧⲟⲩⲟ ⲙ̄ⲙⲟⲥ ϫⲉⲉⲛⲕⲁⲧⲉⲭⲉ ⲙ̄ⲡⲉⲓ̈ⲕⲟⲩⲓ̈ ϣⲏⲙ ϣⲁⲡⲟⲟⲩ ⲉⲧⲃⲉϩⲉⲛϩⲛⲁⲁⲩ, ⲉⲩⲛⲁⲧⲁⲕⲟ · ⲏ ⲉⲧⲃⲉϩⲉⲛⲡⲣⲁⲅⲙⲁ ⲛ̄ⲑⲉ ⲉⲛⲧⲁⲛⲥⲱⲧⲙ̄ ϫⲉⲁϩⲁϩ ϫⲟⲟⲥ ·
</p>
<p n="04">
ϯϫⲱ ⲙ̄ⲙⲟⲥ ⲛⲏⲧⲛ̄, ⲁⲩⲱ ϯϩⲟⲙⲟⲗⲟⲅⲉⲓ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲛⲟⲩⲧⲉ ⲙⲛ̄ⲡⲉⲛϫⲟⲉⲓⲥ ⲓ̄ⲥ̄, ϫⲉⲙⲛ̄ϩⲱⲃ ⲛ̄ⲧⲉⲓ̈ϩⲉ ϩⲙ̄ⲡⲁϩⲏⲧ · ⲁⲗⲗⲁ ⲉⲓ̈ⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ ⲉⲧⲃⲉⲡⲕⲟⲩⲓ̈ ϣⲏⲙ ⲛ̄ⲁⲧⲛⲟⲃⲉ ϫⲉⲛ̄ⲛⲉⲩⲥⲟⲕϥ̄ ⲉⲡⲧⲁⲕⲟ ⲁⲩⲱ ϫⲉⲛ̄ⲛⲉⲟⲩⲛⲟⲃⲉ ϣⲱⲡⲉ ϩⲓϫⲱⲛ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲛⲟⲩⲧⲉ · ϫⲉⲁⲛⲟⲃϣⲛ̄ ⲉⲩⲯⲩⲭⲏ ⲛ̄ⲁⲧⲛⲟⲃⲉ · ⲁⲩⲱ ⲉⲛϫⲱ ⲙ̄ⲙⲟⲥ ϫⲉⲉϥϣⲁⲛϭⲙ̄ⲡⲉϥϩⲏⲧ ⲛϥ̄ⲥⲟⲩⲛ̄ⲡ̄ⲡⲉⲧⲛⲁⲛⲟⲩϥ ⲏ ⲡ̄ⲡⲉⲑⲟⲟⲩ. ϥⲣⲱϣⲉ · ⲙⲛ̄ⲛⲟⲃⲉ ⲛⲁϣⲱⲡⲉ. ⲛ̄ⲧⲁⲩⲧⲁⲁϥ ⲅⲁⲣ ⲙ̄ⲡⲛⲟⲩⲧⲉ · ⲉⲧⲃⲉⲡⲁⲓ̈ ⲁⲛⲁⲅⲱⲛⲓⲍⲉ ⲉϫⲱϥ ·
</p>
<p n="05">
ⲛ̄ⲣⲱⲙⲉ ⲇⲉ ⲉⲧϣⲧⲣ̄ⲧⲱⲧ ⲁⲩⲱ ⲙ̄ⲡⲟⲛⲏⲣⲟⲥ, ⲛⲁⲓ̈ ⲉⲛⲧⲁⲩⲡⲣⲟⲕⲟⲡⲧⲉ ⲉⲡ̄ⲡⲉⲑⲟⲟⲩ, ⲛⲁⲓ̈ ⲉⲧⲥⲟⲣⲙ̄ ⲁⲩⲱ ⲉⲩⲥⲱⲣⲙ̄ ⲛ̄ϩⲉⲛⲕⲟⲟⲩⲉ, ⲥⲉⲣⲱϣⲉ ϫⲉⲁⲩϩⲁⲣⲡⲁⲍⲉ ⲙ̄ⲙⲟϥ ⲛ̄ϫⲛⲁϩ ⲡⲁⲣⲁⲡⲟⲩⲱϣ ⲙ̄ⲡⲛⲟⲩⲧⲉ, ⲁⲩⲱ ⲡⲁⲣⲁⲡⲉⲛⲟⲩⲱϣ · ⲡⲉⲩⲥⲛⲟϥ ⲉϫⲛ̄ⲧⲉⲩⲁⲡⲉ · ⲁⲩⲱ ⲡⲉⲩϫⲓ ⲛϭⲟⲛⲥ̄ ⲛⲏⲩ ⲉϫⲛ̄ⲧⲙⲏⲧⲉ ⲛ̄ϫⲱⲟⲩ ·
</p>
<p n="06">
ⲧⲛ̄ⲛⲏⲩ ⲅⲁⲣ ⲉϩⲣⲁⲓ̈ ⲉⲛϭⲓϫ ⲙ̄ⲡⲛⲟⲩⲧⲉ ⲧⲏⲣⲛ̄ ⲛ̄ⲧⲉⲡⲟⲩⲁ ⲡⲟⲩⲁ ϯⲗⲟⲅⲟⲥ ϩⲁⲛⲉⲧϥ̄ⲉⲓⲣⲉ ⲙ̄ⲙⲟⲟⲟⲩ · ⲕⲁⲓ ⲅⲁⲣ ⲁⲩⲥⲟϣⲛ̄, ⲏ ⲁⲩⲉⲡⲏⲣⲉⲁⲍⲉ ⲛ̄ⲛ̄ⲥⲛⲏⲩ ·
</p>
<p n="07">
ⲙⲁⲣⲛ̄ⲙ̄ⲡϣⲁ ⲣⲱ ⲛ̄ⲧⲣⲉⲩⲥⲟϣⲛ̄ ⲉϫⲙ̄ⲡⲣⲁⲛ ⲙ̄ⲡⲛⲟⲩⲧⲉ ⲁⲩⲱ ⲉⲧⲃⲉⲡⲉⲭ̄ⲥ̄ ϫⲉⲁⲛϥⲓ ϩⲁⲟⲩϩⲓⲥⲉ, ⲉⲧⲃⲉⲡⲉϥⲣⲁⲛ · ⲁⲩⲥⲉϣⲡⲛⲟⲩⲧⲉ ⲅⲁⲣ ⲁⲩⲱ ⲁⲩⲥ̄ⲧ̄ⲣ̄ⲟ̄ⲩ̄ ⲙ̄ⲙⲟϥ ⲉⲡⲙⲟⲩ ⲙⲛ̄ⲛⲉϥⲁⲡⲟⲥⲧⲟⲗⲟⲥ ⲉⲧⲟⲩⲁⲁⲃ ⲁⲩⲱ ⲛⲉⲛⲉⲓⲟⲧⲉ ⲧⲏⲣⲟⲩ ⲉⲛⲧⲁⲩϥⲓ ϩⲁⲟⲩⲛⲟϭⲛⲉϭ ⲉⲧⲃⲉⲡⲉϥⲣⲁⲛ · 
</chapter>
<chapter n="02">
<p n="01">
ⲛⲉⲧⲙⲉⲉⲩⲉ ⲇⲉ ⲉϩⲉⲛⲡⲉⲑⲟⲟⲩ ⲉϩⲟⲩⲛ ⲉⲛⲧⲟⲡⲟⲥ ⲙ̄ⲡⲛⲟⲩⲧⲉ ⲁⲩⲱ ⲉⲧϩⲓⲗⲁ ⲉⲩϫⲱ ⲛ̄ϩⲉⲛⲃⲗⲁⲥⲫⲏⲙⲓⲁ ⲉϩⲟⲩⲛ ⲉⲛⲉϥⲥⲩⲛⲁⲅⲱⲅⲏ ⲉⲩϫⲱ ⲙ̄ⲙⲟⲥ ϫⲉⲁⲧⲉⲧⲛ̄ⲙⲟⲩⲟⲩⲧ, ⲛ̄ϩⲉⲛⲣⲱⲙⲉ · ⲁⲛⲟⲛ ⲙⲉⲛ ⲟⲩⲧⲉ ⲛⲉⲛⲉⲓⲟⲧⲉ ⲉⲧⲥⲙⲁⲙⲁⲁⲧ · ⲙ̄ⲡⲛ̄ⲙⲉⲩⲧⲣⲱⲙⲉ ⲉⲛⲉϩ · ⲟⲩⲧⲉ ⲛ̄ⲧⲛ̄ⲥⲟⲟⲩⲛ ⲁⲛ ⲉϩⲱⲃ ⲛ̄ⲧⲉⲓ̈ⲙⲓⲛⲉ · ⲁⲗⲗⲁ ⲛⲉⲧϩⲱⲧⲃ̄ ⲛⲁⲙⲉ. ⲥⲉⲟⲩⲟⲛϩ̄ ⲉⲃⲟⲗ ·
</p>
<p n="02">
ⲉⲧⲃⲉⲡⲁⲓ̈ ⲛⲉⲧϫⲱ ⲛ̄ⲛⲁⲓ̈, ⲉⲩⲉϣⲱⲡⲉ ⲉⲩⲥϩⲟⲩⲟⲣⲧ̄ ϩⲛ̄ⲛⲉⲩϩⲃⲏⲩⲉ ⲧⲏⲣⲟⲩ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲛⲟⲩⲧⲉ, ϫⲉⲁⲩϫⲱ ⲛ̄ϩⲉⲛϭⲟⲗ ⲉϩⲟⲩⲛ ⲉⲛⲉϥⲙⲁ ⲉⲧⲟⲩⲁⲁⲃ ·
</p>
<p n="03">
ⲛ̄ⲑⲉ ⲅⲁⲣ ⲉⲛⲧⲁⲩϫⲟⲟⲥ ϫⲉⲙ̄ⲡⲣ̄ⲕⲁⲣⲱⲕ ⲡⲛⲟⲩⲧⲉ, ⲟⲩⲧⲉ ⲙ̄ⲡⲣ̄ϭⲱ ϫⲉⲉⲓⲥ ⲛⲉⲕϫⲓϫⲉⲉⲩ, ⲁⲩⲱϣ ⲉⲃⲟⲗ ⲁⲩⲱ ⲛⲉⲧⲙⲟⲥⲧⲉ ⲙ̄ⲙⲟⲕ ⲁⲩϫⲓⲥⲉ ⲛ̄ⲧⲉⲩⲁⲡⲉ, ⲁⲩϫⲓϣⲟϫⲛⲉ ⲉϥϩⲟⲟⲩ ⲉϩⲟⲩⲛ ⲉⲡⲉⲕⲗⲁⲟⲥ, ⲁⲩⲱ ⲁⲩⲙⲉⲉⲩⲉ ⲉϩⲟⲩⲛ ⲉⲛⲉⲕⲡⲉⲧⲟⲩⲁⲁⲃ ·
</p>
<p n="04">
ⲧⲁⲓ̈ ⲟⲛⲧⲉ ⲑⲉ ⲉⲛⲧⲁⲩϫⲟⲟⲥ ϩⲙ̄ⲡⲉⲩⲛⲟϭⲛⲉϭ, ϫⲉⲡⲛⲟⲩⲧⲉ ⲙ̄ⲡⲣ̄ⲕⲁⲣⲱⲕ ⲉⲡⲁⲥⲙⲟⲩ, ϫⲉⲧⲧⲁⲡⲣⲟ ⲙ̄ⲡⲣⲉϥⲣ̄ⲛⲟⲃⲉ ⲙⲛ̄ⲧⲁⲡⲉⲕⲣⲟϥ ⲁⲩⲟⲩⲱⲛ ⲉϩⲣⲁⲓ̈ ⲉϫⲱⲓ̈, ⲁⲩϣⲁϫⲉ ⲉⲣⲟⲓ̈ ϩⲛ̄ⲟⲩⲗⲁⲥ ⲛ̄ⲕⲣⲟϥ · ⲁⲩⲕⲱⲧⲉ ⲉⲣⲟⲓ̈ ϩⲛ̄ϩⲉⲛϣⲁϫⲉ ⲙ̄ⲙⲟⲥⲧⲉ · ⲁⲩϯ ⲛⲙ̄ⲙⲁⲓ̈ ⲉⲡϫⲓⲛϫⲏ. ⲉⲡⲙⲁ ⲛ̄ⲥⲉⲙⲉⲣⲓⲧ ⲁⲩⲇⲓⲁⲃⲁⲗⲗⲉ ⲙ̄ⲙⲟⲓ̈ · ⲁⲛⲟⲕ ⲇⲉ ⲛⲉⲓϣⲗⲏⲗ ⲡⲉ · ⲁⲩⲥⲙⲓⲛⲉ ⲛ̄ϩⲉⲛⲡⲉⲑⲟⲟⲩ ⲉⲣⲟⲓ̈. ⲉⲡⲙⲁ ⲛ̄ϩⲉⲛⲡⲉⲧⲛⲁⲛⲟⲩⲟⲩ · ⲁⲩⲱ ⲟⲩⲙⲟⲥⲧⲉ ⲉⲡⲙⲁ ⲙ̄ⲡⲁⲙⲉ · 
</p>
<p n="05">
ⲉⲧⲃⲉⲡⲁⲓ̈ ⲁⲩϫⲟⲟⲥ ϩⲙ̄ⲡⲉⲩϭⲱⲛⲧ̄ · ϫⲉⲕⲁⲑⲓⲥⲧⲁ ⲙ̄ⲡⲣⲉϥⲣ̄ⲛⲟⲃⲉ ⲉϫⲱⲟⲩ ⲙⲛ̄ⲛⲉⲧⲥⲩⲛⲉⲩⲇⲟⲕⲉⲓ ⲛⲙ̄ⲙⲁⲩ · ⲙⲁⲣⲉⲡⲇⲓⲁⲃⲟⲗⲟⲥ ⲁϩⲉⲣⲁⲧϥ̄ ϩⲓⲟⲩⲛⲁⲙ ⲙ̄ⲙⲟⲟⲩ · ϩⲙ̄ⲡⲧⲣⲉⲩϫⲓϩⲁⲡ · ⲙⲁⲣⲟⲩⲉⲓ ⲉⲃⲟⲗ ⲉⲩⲧϭⲁⲓ̈ⲏⲩ · ⲙⲁⲣⲉⲡⲉⲩϣⲗⲏⲗ ϣⲱⲡⲉ ⲛⲁⲩ, ⲉⲩⲛⲟⲃⲉ · ⲛ̄ⲧⲉⲛⲉⲩϩⲟⲟⲩ ⲥⲃⲟⲕ ·  ⲙⲁⲣⲉⲛⲉⲩϣⲏⲣⲉ ⲣ̄ⲟⲣⲫⲁⲛⲟⲥ · ⲁⲩⲱ ⲛⲉⲩϩⲓⲟⲙⲉ ⲛ̄ⲭⲏⲣⲁ · . . . 2 folios missing . . . 
</book>
<book n="34" title="Continuation of Besa's Defence">
<chapter n="01">
<p n="01">
ⲡϫⲟⲉⲓⲥ ϩⲛ̄ⲟⲩⲙ̄ⲕⲁϩ ⲛ̄ϩⲏⲧ ⲉϥϫⲱ ⲙ̄ⲙⲟⲥ ϫⲉⲥⲱⲧⲙ̄ ⲉⲣⲟⲓ̈ ⲡϫⲟⲉⲓⲥ · ⲥⲱⲧⲙ̄ ⲉⲧⲉⲥⲙⲏ ⲙ̄ⲡⲁⲧⲙⲁⲓ̈ⲟ · ⲉϣϫⲉ ϣⲁⲩϯ ⲛ̄ϩⲉⲛⲡⲉⲑⲟⲟⲩ, ⲉⲡⲙⲁ ⲛ̄ϩⲉⲛⲡⲉⲧⲛⲁⲛⲟⲩⲟⲩ · ϫⲉⲁⲩϫⲱ ⲛ̄ϩⲉⲛϣⲁϫⲉ ϩⲁⲧⲁⲯⲩⲭⲏ. ⲁⲩⲱ ⲁⲩϩⲱⲡ ⲉⲣⲟⲓ̈ ⲛ̄ⲧⲉⲩⲕⲟⲗⲁⲥⲓⲥ · ⲁⲣⲓⲡⲙⲉⲉⲩⲉ ϭⲉ ⲙ̄ⲡⲉϩⲟⲟⲩ ⲉⲛⲧⲁⲓ̈ⲁϩⲉⲣⲁⲧ ⲙ̄ⲡⲉⲕⲙ̄ⲧⲟ ⲉⲃⲟⲗ ⲉⲓ̈ϣⲁϫⲉ ϩⲁⲣⲟⲟⲩ ⲛ̄ϩⲉⲛⲡⲉⲧⲛⲁⲛⲟⲩⲟⲩ, ⲉⲧⲣⲉⲕⲕⲧⲟ ⲙ̄ⲡⲉⲕϭⲱⲛⲧ̄ ⲉⲃⲟⲗ ⲙ̄ⲙⲟⲟⲩ · 
</p>
<p n="02">
ⲉⲧⲃⲉⲡⲁⲓ̈ ⲡⲉϫⲁϥ. ϯ ⲛ̄ⲛⲉⲩϣⲏⲣⲉ ⲉⲩϩⲕⲟ. ⲁⲩⲱ ⲛⲅ̄ⲥⲟⲟⲩϩⲟⲩ ⲉⲧⲟⲟⲧⲥ̄ ⲛ̄ⲧⲥⲏϥⲉ · ⲙⲁⲣⲉⲟⲩⲁϣⲕⲁⲕ ϣⲱⲡⲉ ϩⲛ̄ⲛⲉⲩⲏⲓ̈ · ϩⲛ̄ⲟⲩϣⲥⲛⲉ ⲉⲕⲉⲉⲓⲛⲉ, ⲉϩⲣⲁⲓ̈ ⲉϫⲱⲟⲩ ⲛϩⲉⲛⲥⲟⲟⲛⲉ · ϫⲉⲁⲩϩⲓⲧⲟⲟⲧⲟⲩ ⲉⲩϣⲁϫⲉ ⲉⲧⲣⲉⲩⲁⲙⲁϩⲧⲉ ⲙ̄ⲙⲟⲓ̈ · ⲁⲩⲱ ⲁⲩϩⲱⲡ ⲉⲣⲟⲓ̈ ⲛ̄ϩⲉⲛⲡⲁϣ · 
</p>
<p n="03">
ⲛ̄ⲧⲟⲕ ⲇⲉ ⲡϫⲟⲉⲓⲥ ⲁⲕⲉⲓⲙⲉ ⲉⲡⲉⲩϣⲟϫⲛⲉ ⲧⲏⲣϥ̄. ⲡⲉⲛⲧⲁⲩⲁⲁϥ ⲉⲣⲟⲓ̈ ϣⲁϩⲣⲁⲓ̈ ⲉⲡⲙⲟⲩ · ⲙ̄ⲡⲣ̄ⲧⲃ̄ⲃⲟ ⲛ̄ⲛⲉⲩϫⲓ ⲛϭⲟⲛⲥ̄ · ⲁⲩⲱ ⲛ̄ⲛⲟⲃⲉ ⲛ̄ⲛⲉⲩⲉⲓⲟⲧⲉ ⲙ̄ⲡⲣ̄ϥⲟⲧⲟⲩ ⲉⲃⲟⲗ ⲙ̄ⲡⲉⲕⲙ̄ⲧⲟ ⲉⲃⲟⲗ · ⲙⲁⲣⲉⲡⲉⲩϣⲱⲛⲉ ϣⲱⲡⲉ ⲙ̄ⲡⲉⲕⲙ̄ⲧⲟ ⲉⲃⲟⲗ · ϩⲙ̄ⲡⲉⲟⲩⲟⲉⲓϣ ⲙ̄ⲡⲉⲕϭⲱⲛⲧ̄. ⲉⲕⲉⲉⲓⲣⲉ ϩⲣⲁⲓ̈ ⲛ̄ϩⲏⲧⲟⲩ · ⲟⲩ ⲙⲟⲛⲟⲛ ⲇⲉ ⲁⲗⲗⲁ ⲁⲩϫⲟⲟⲥ ⲟⲛ ϫⲉϯ ⲛⲁⲩ, ⲡϫⲟⲉⲓⲥ. ⲟⲩ ⲡⲉⲧⲕ̄ⲛⲁⲧⲁⲁϥ ⲛⲁⲩ. ϯ ⲛⲁⲩ ⲛ̄ⲟⲩⲟⲟⲧⲉ ⲛ̄ⲁⲧϣⲏⲣⲉ · ⲁⲩⲱ ϩⲉⲛⲉⲕⲓⲃⲉ ⲉⲩϣⲟⲩϣⲟⲩ · 
</p>
<p n="04">
ⲛ̄ⲧⲱⲧⲛ̄ ⲇⲉ ⲱ ⲛⲉⲥⲛⲏⲩ ⲉⲧⲟⲩⲁⲁⲃ ⲙ̄ⲙⲉⲧⲟⲭⲟⲥ ⲙ̄ⲡⲧⲱϩⲙ̄ ⲛ̄ⲧⲡⲉ ⲧⲛ̄ⲥⲟⲟⲩⲛ ⲉⲧⲉⲧⲛ̄ⲁⲅⲁⲡⲏ ⲛ̄ⲑⲉ ⲉⲧⲉⲧⲛ̄ϣⲗⲏⲗ ⲙ̄ⲙⲟⲥ ϩⲁⲧⲁⲙⲛ̄ⲧⲉⲃⲓⲏⲛ · ⲟⲩ ⲙⲟⲛⲟⲛ ϫⲉⲛ̄ⲧⲱⲧⲛ̄ · ⲁⲗⲗⲁ ⲛ̄ⲕⲉⲣⲱⲙⲉ ⲧⲏⲣⲟⲩ ϣⲗⲏⲗ ⲉⲧⲣⲉⲛⲟⲩϫⲁⲓ̈ ⲉⲃⲟⲗ ϩⲙ̄ⲡϣⲱⲛⲉ ·
</p>
<p n="05">
ⲛⲁⲓ̈ ⲇⲉ ⲛ̄ⲧⲟⲟⲩ ⲛ̄ⲑⲉ ⲛ̄ⲓ̈ⲟⲩⲇⲁⲥ ⲉⲛⲧⲁϥⲡⲣⲟⲇⲓⲇⲟⲩ ⲙ̄ⲡϫⲟⲉⲓⲥ ⲉⲧⲉⲡⲉϥⲱⲛϩ̄ ⲡⲉ ϩⲙ̄ⲡⲧⲣⲉⲩⲥⲙⲛ̄ⲧⲥ̄ ⲛⲙ̄ⲙⲁϥ ⲉϯ ⲛⲁϥ ⲛ̄ϩⲉⲛϩⲟⲙⲧ̄ · ⲧⲁⲓ̈ ⲧⲉ ⲑⲉ ⲉⲛⲧⲁⲩⲁⲁⲥ ⲛ̄ϭⲓⲛⲁⲓ̈ ⲧⲉⲛⲟⲩ ⲉⲁⲩϯⲧⲟⲟⲧⲟⲩ ⲛ̄ϩⲉⲛⲭⲣⲏⲙⲁ ϫⲉⲕⲁⲥ ⲉⲩⲛⲁⲙⲟⲩⲟⲩⲧ ⲙ̄ⲙⲟⲛ, ⲏ ⲛ̄ⲥⲉⲑⲙ̄ⲕⲟⲛ · 
</chapter>
<chapter n="02">
<p n="01">
ⲉⲧⲃⲉⲡⲁⲓ̈ ⲛ̄ⲑⲉ ⲉⲛⲧⲁϥϫⲟⲟⲥ ϫⲉϥⲥϩⲟⲩⲟⲣⲧ̄ ⲛ̄ϭⲓⲡⲣⲱⲙⲉ ⲉⲧⲉⲣⲉⲧⲉϥϩⲉⲗⲡⲓⲥ ϣⲟⲟⲡ ϩⲓⲣⲱⲙⲉ · ⲁⲩⲱ ⲛϥ̄ⲧⲁϫⲣⲟ ⲛ̄ⲧⲥⲁⲣⲝ̄ ⲙ̄ⲡⲉϥϭⲃⲟⲓ̈ ⲉϫⲱϥ ⲛϥ̄ⲧⲣⲉⲡⲉϥϩⲏⲧⲣⲓⲕⲉ ⲉⲃⲟⲗ ⲙ̄ⲡϫⲟⲉⲓⲥ · ⲡⲁⲓ̈ ⲉϥⲉϣⲱⲡⲉ ⲛ̄ⲑⲉ ⲛ̄ⲟⲩⲉⲉⲓⲱ ⲛ̄ϩⲟⲟⲩⲧ ϩⲓⲡϫⲁⲓ̈ⲉ · ϥⲛⲁⲛⲁⲩ ⲁⲛⲁ ⲉϩⲉⲛⲁⲅⲁⲑⲟⲛ ⲉⲩϣⲁⲛⲉⲓ · ⲁⲗⲗⲁ ϥⲛⲁϣⲱⲡⲉ ϩⲛ̄ϩⲉⲛⲙⲁ ⲉⲩϣⲟⲩⲱⲟⲩ ϩⲣⲁⲓ̈ ϩⲙ̄ⲡϫⲁⲓ̈ⲉ, ⲉⲟⲩⲕⲁϩ ⲉϥⲙⲟⲗϩ̄ ⲉⲙⲉⲩϣⲱⲡⲉ ⲛ̄ϩⲏⲧϥ̄ ·
</p>
<p n="02">
ϥⲥⲙⲁⲙⲁⲁⲧ ⲇⲉ ⲛ̄ⲧⲟϥ ⲛ̄ϭⲓⲡⲣⲱⲙⲉ ⲉⲛⲧⲁϥⲕⲁϩⲧⲏϥ ⲉⲡϫⲟⲉⲓⲥ, ⲁⲩⲱ ⲡϫⲟⲓ̈ⲥ ⲛⲁϣⲱⲡⲉ ⲛⲁϥ ⲛ̄ϩⲉⲗⲡⲓⲥ · ϥⲛⲁⲣ̄ⲑⲉ ⲛ̄ⲟⲩϣⲏⲛ ⲉϥⲣⲟⲟⲩⲧ ϩⲓϫⲛ̄ⲟⲩⲙⲟⲟⲩ · ⲁⲩⲱ ϥⲛⲁⲛⲟⲩϫⲉ ⲛ̄ⲛⲉϥⲛⲟⲩⲛⲉ ϩⲓϫⲛ̄ⲟⲩⲁⲧⲃⲉⲥ · ⲛϥ̄ⲛⲁⲣ̄ϩⲟⲧⲉ ⲇⲉ ⲁⲛ ⲉϥϣⲁⲛⲉⲓ ⲉϫⲱϥ ⲛ̄ϭⲓⲟⲩϣⲁⲣⲃⲁ · ⲥⲉⲛⲁϣⲱⲡⲉ ϩⲓϫⲱϥ ⲛ̄ϭⲓϩⲉⲛϣⲁⲩ, ⲉⲩⲟϣ ⲛ̄ϭⲱⲃⲉ · ⲛϥ̄ⲛⲁⲣ̄ϩⲟⲧⲉ ⲇⲉ ⲁⲛ ⲉⲣϣⲁⲛⲧⲙ̄ⲡϩⲟⲩⲙⲡⲉ ⲉⲓ ⲛ̄ⲟⲩⲣⲟⲙⲡⲉ · ⲁⲩⲱ ⲛ̄ⲛⲉϥⲱϫⲛ̄ ⲉϥⲧⲁⲩⲉⲕⲁⲣⲡⲟⲥ ⲉⲃⲟⲗ · ⲟⲩϣⲡⲉⲣⲉ ⲡⲉ ⲡⲉϥϩⲏⲧ ⲡⲁⲣⲁⲟⲩⲟⲛ ⲛⲓⲙ · ⲁⲩⲱ ⲟⲩⲣⲱⲙⲉ ⲡⲉ · 
</p>
<p n="03">
ⲛⲓⲙ ϭⲉ ⲡⲉⲧⲛⲁⲥⲟⲩⲱⲛϥ̄ : ⲁⲛⲟⲕ ⲡⲉ ⲡϫⲟⲓ̈ⲥ ⲉⲧϩⲟⲧϩⲧ̄ ⲛ̄ⲛ̄ϩⲏⲧ ⲁⲩⲱ ⲉⲧⲇⲟⲕⲓⲙⲁⲍⲉ ⲛⲛⲉϭⲗⲟⲟⲧⲉ · ⲉⲧⲣⲁϯ ⲙ̄ⲡⲟⲩⲁ ⲡⲟⲩⲁ ⲕⲁⲧⲁⲛⲉϥϩⲓⲟⲟⲩⲉ ⲁⲩⲱ ⲕⲁⲧⲁⲡⲕⲁⲣⲡⲟⲥ ⲛ̄ⲛⲉϥϩⲃⲏⲩⲉ · 
</p>
<p n="04">
ⲉⲧⲃⲉⲡⲁⲓ̈ ⲧⲛ̄ⲧⲟ ⲉⲧⲟⲟⲧϥ̄ ⲙ̄ⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ ⲁⲩⲱ ⲡⲉⲛⲣⲟⲟ˻ⲩ˼[ϣ] ⲧⲏⲕ ⲉⲣⲟϥ ⲉⲧⲣⲉϥⲛⲁϩⲙⲛ̄ ⲉⲃⲟⲗ ϩⲛ̄ϩⲱⲃ ⲛⲓⲙ ⲉⲑⲟⲟⲩ · ⲁⲩⲱ ⲛϥ̄ⲧⲟⲩϫⲟⲛ ⲉⲃⲟⲗ ϩⲓⲧⲛ̄ⲛ̄ⲣⲱⲙⲉ ⲉⲧϣⲧⲣ̄ⲧⲱⲣ ⲁⲩⲱ ⲙ̄ⲡⲟⲛⲏⲣⲟⲥ : ⲁⲩⲱ ⲡϫⲟⲉⲓⲥ ⲉϥⲉⲕⲧⲟ ⲉϫⲙ̄ⲡⲟⲩⲁ ⲡⲟⲩⲁ ⲛ̄ⲧⲉϥⲇⲓⲕⲁⲓⲟⲥⲩⲛⲏ ⲙⲛ̄ⲧⲉϥⲡⲓⲥⲧⲓⲥ · 
</p>
<p n="05">
ⲛ̄ⲧⲱⲧⲛ̄ ⲇⲉ ⲙ̄ⲙⲉⲣⲁⲧⲉ ⲛ̄ⲥⲛⲏⲩ ⲉⲧⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ ϣⲗⲏⲗ ⲧⲏⲣⲧⲛ̄ ϫⲉⲕⲁⲥ ⲉⲣⲉⲡⲛⲟⲩⲧⲉ ⲛⲁϩⲁⲣⲉϩ ⲉⲣⲟⲛ ⲉⲃⲟⲗ ϩⲙ̄ⲡⲉⲑⲟⲟⲩ ⲛⲓⲙ · ⲁⲩⲱ ⲛϥ̄ⲧⲟⲩϫⲟⲛ ⲉⲃⲟⲗ ϩⲙ̄ⲡⲉⲓ̈ⲁⲓⲱⲛ ⲙ̄ⲡⲟⲛⲏⲣⲟⲛ. ⲙⲛ̄ⲛ̄ⲕⲓⲛⲇⲩⲛⲟⲥ ⲛ̄ⲛⲉⲥⲛⲏⲩ ⲛ̄ⲛⲟⲩϫ :
</p>
<p n="06">
ⲟⲩⲛ̄ϭⲟⲙ ⲙⲉⲛ ⲙ̄ⲙⲟⲛ ⲉⲧⲁⲙⲱⲧⲛ̄ ⲉⲑⲉ ⲧⲏⲣⲥ̄ ⲉⲛⲧⲁⲩⲁⲁⲥ ⲛ̄ϭⲓⲛⲉⲧⲙ̄ⲙⲁⲩ. ⲁⲗⲗⲁ ⲧⲉⲛⲟⲩ ⲣⲱ ⲉⲓⲥϩⲏⲏⲧⲉ ⲁⲛϭⲱ ⲉⲛⲕⲱ ⲙ̄ⲡⲙⲁ ⲙ̄ⲡⲛⲟⲩⲧⲉ · ⲛⲉⲧⲙ̄ⲙⲁⲩ ⲇⲉ ϩⲱⲟⲩ, ⲉϣⲱⲡⲉ ⲡⲉⲩϩⲏⲧ ⲛⲁⲙ̄ⲧⲟⲛ · ⲏ ⲥⲉⲛⲁϫⲓⲧⲱⲧ ⲛ̄ϩⲏⲧ · ⲥⲉⲣⲱϣⲉ ⲙⲛ̄ⲡⲛⲟⲩⲧⲉ ·
</p>
<p n="07">
ⲁⲛⲟⲕ ⲙⲉⲛ ⲕⲁⲧⲁⲧⲁⲙⲛ̄ⲧⲧⲁⲗⲁⲓⲡⲱⲣⲟⲥ. ⲛ̄ϯⲛⲁⲩ, ⲁⲛ, ⲉⲡⲉⲑⲟⲟⲩ ⲉⲁⲓ̈ⲉⲓⲣⲉ ⲛ̄ⲣⲱⲙⲉ · ⲁⲗⲗⲁ ϥⲥⲏϩ ϫⲉⲡⲉⲧⲛⲁϯ ⲛ̄ϩⲉⲛⲡⲉⲑⲟⲟⲩ ⲉⲡⲙⲁ ⲛ̄ϩⲉⲛⲡⲉⲧⲛⲁⲛⲟⲩⲟⲩ. ⲙ̄ⲡⲉⲑⲟⲟⲩ ⲛⲁⲕⲓⲙ ⲁⲛ ϩⲙ̄ⲡⲉϥⲏⲓ̈ :
ⲁⲡⲁ ⲃⲏⲥⲁ
</book>
<book n="35" title="A Denunciation of an Erring Nun">
. . . . ˻ⲙ˼ⲁ . . . . . . ˻ⲁ˼ⲩⲱ ˻ⲛ˼ . . . . ⲟ · ⲏ [ⲛⲓⲙ ⲡ]˻ⲉ˼ⲧⲛ[ⲁⲁ]ϣ[ⲁϩⲟ]ⲙ ⲉϩⲣⲁⲓ̈ ⲉ[ϫ]ⲱ · ⲏ ⲛⲓⲙ ⲡⲉ[ⲧⲛ]ⲁⲕⲧⲟϥ ⲛⲉ [ⲉ]ⲩⲉⲓⲣⲏⲛⲏ · [ⲉ]˻ⲧ˼ⲃⲉⲁⲣⲕⲧⲟ [ⲉⲃ]ⲟⲗ ⲙ̄ⲙⲟⲓ̈, [ⲡ]ⲉϫⲉⲡϫⲟⲓ̈ⲥ [ⲧ]ⲉⲛⲁϯ ⲉⲡⲁϩⲟⲩ . . . . . ⲁⲛ · ⲁⲣϯ[ⲛⲟ]ⲩϭⲥ̄ ⲅⲁⲣ ⲙ̄[ⲡ]ⲛⲟⲩⲧⲉ ⲡⲉⲭ̄ⲥ̄ · ⲉϫⲛ̄ϩⲉⲛ˻ϣ˼ⲙ̄ⲙⲟ. ⲡⲁⲓ̈ [ⲉ]ⲛⲧⲁϥϣⲟⲡⲉ ˻ⲉ˼ⲣⲟϥ ϩⲛ̄ⲧⲉ[ϩ]˻ⲓⲏ˼ ⲛ̄ⲧⲟⲩⲁⲛⲟ˻ⲙ˼ⲓⲁ · ⲁⲩⲱ ⲁⲣϯ[ϭ]ⲱⲛⲧ̄ ⲛⲁϥ ϩⲛ̄˻ⲛ˼ⲟⲩⲃⲟⲧⲉ · [ⲏ] ⲙⲡⲉⲙⲉⲕⲙⲟⲩ[ⲕ]ⲉ ⲉⲧⲣⲉⲥⲟⲩⲛ[ⲛ]ⲉⲛⲧⲁϥⲁⲁⲩ [ⲛⲙ̄]ⲙⲉ · ⲇⲓⲕ˻ⲁ˼[ⲓⲱⲥ] . . . Unknown number of lines missing . . . [ⲛⲁⲛ]ⲟⲩⲡⲉϩⲙⲟⲩ. ⲉⲣϣⲁⲛⲡⲉϩⲙⲟⲩ ⲇⲉ ⲃⲁⲁⲃ˻ⲉ˼ · ⲉⲩⲛⲁⲙⲟⲗϩϥ ⲛ̄ⲟⲩ · ⲡⲉϫⲁϥ ϫⲉⲙⲉϥⲣ̄ϣⲁⲩ ⲉⲡⲕⲁϩ · ⲟⲩⲧⲉ ⲉⲧⲕⲟⲡⲣⲓⲁ · ⲁⲗⲗⲁ ϣⲁⲩⲛⲟϥϫ̄ ⲉⲃⲟⲗ ⲛ̄ⲥⲉϩⲟⲙϥ ϩⲓⲧⲛ̄ⲣⲱⲙⲉ ⲛⲓⲙ · ϩⲁⲡⲗⲱⲥ ⲛ̄ⲑⲉ ⲉⲧⲟⲩⲟ ⲙ̄ⲙⲟⲥ · ⲕⲁⲗⲱⲥ ⲇⲉ ⲟⲛ ⲁⲩϫⲟⲟⲥ ϫⲉⲟⲩⲣⲱⲙⲉ ⲉϥϩⲛ̄ⲟⲩⲧⲁⲓ̈ⲟ ⲙ̄ⲡⲉϥⲉⲓⲙⲉ ⲉⲣⲟϥ. ⲁⲩⲧⲛ̄ⲧⲱⲛϥ̄ ⲉⲛⲧⲃ̄ⲛⲟⲟⲩⲉ ⲛⲁⲧⲉⲓⲙⲉ · ⲁϥⲉⲓⲛⲉ ⲙ̄ⲙⲟⲟⲩ · ⲧⲁⲓ̈ ⲧⲉ ⲧⲟⲩϩⲓⲏ ⲉⲥⲉⲣ̄ϫⲣⲟⲡ ˻ⲛ˼[ⲉ] ϣⲁⲧⲛ˻ⲁⲩ˼ . . .  Unknown number of lines missing . . . ⲛ . ⲙ . . . . . . ⲛ̄ⲛⲟ . . . . . . ϥⲓ ⲛ̄ⲛ˻ⲟ˼[ⲩⲃⲁⲗ] ⲉϩⲣⲁⲓ̈ ⲉⲡⲥⲟⲟⲩⲧⲛ̄ ⲛ̄ⲧ[ⲉ]˻ⲛ˼ⲁⲩ ϫⲉⲉⲧⲉⲙⲡⲉϫⲱϩⲙ̄ ϩⲛ̄ⲁϣ ⲙ̄ⲙⲁ · ⲁⲣϩⲙⲟⲟⲥ ⲛⲁⲩ ϩⲛ̄ⲛⲟⲩϩⲓⲟⲟⲩⲉ ⲛ̄ⲑⲉ ⲛ̄ⲟⲩⲁⲃⲟⲕⲉ ⲉⲥϭⲉⲉⲧ ⲙⲁⲩⲁⲁⲥ ⲁⲩⲱ ⲁⲣϩⲙⲟⲟⲥ ⲛⲁⲩ ϩⲛ̄ⲛⲟⲩϩⲓⲟⲟⲩⲉ ⲛ̄ⲑⲉ ⲛ̄ⲟⲩⲁⲃⲟⲕⲉ ⲉⲥϭⲉⲉⲧ ⲙⲁⲩⲁⲁⲥ ⲁⲩⲱ ⲁⲣϫⲱϩⲙ̄ ⲙ̄ⲡⲕⲁϩ ϩⲛ̄ⲛⲟⲩⲡⲟⲣⲛⲉⲓⲁ ⲙⲛ̄ⲛⲟⲩⲕⲁⲕⲓⲁ · ⲁⲣϫⲓ ⲛⲉ ⲛ̄ⲟⲩⲙⲏⲏϣⲉ ⲛ̄ⲥⲱϣ ⲉⲩϫⲣⲟⲡ ⲛⲉ · ⲟⲩϩⲟ ⲙ̄ⲡⲟⲣⲛⲏ ⲁϥϣⲱⲡⲉ ⲛⲉ · ⲁⲣϫⲓϣⲓⲡⲉ ⲛ̄ⲛⲁϩⲣⲛ̄ⲟⲩⲟⲛ ⲛⲓⲙ · ⲙ̄ⲡⲉⲙⲟⲩⲧⲉ ⲉⲣⲟⲓ̈ ϩⲱⲥ ⲣⲙ̄[ⲛ̄]˻ⲏ˼ⲓ̈ · ⲁⲩⲱ ϩⲱⲥ . . . The missing and fragmentary lines may have contained parts of Jer. 3. 4 and 3. 5 . . . ˻ⲟⲥ˼ⲛ˻ⲧ˼ . . . . . . ⲉⲛⲉ . . . . . . . ˻ⲛ˼ⲁ. ⲉⲃⲟ[ⲗ] ϣ[ⲁ]ⲉ[ⲛⲉϩ] ⲏ ⲡⲁⲓ̈ ⲛⲁϣⲱⲡⲉ ⲛⲉ ⲉ˻ⲩ˼ϫⲣⲟ ⲉⲓⲥϩⲏⲏⲧⲉ ⲁⲣϣⲁϫⲉ, ⲁⲩ˻ⲱ˼ ⲁⲣⲉⲓⲣⲉ ⲛ̄ⲛ[ⲉⲓ]ⲡⲉⲑⲟⲟⲩ ⲧ˻ⲏ˼ⲣⲟⲩ, ⲁⲩⲱ ⲁⲣϭⲙ̄ϭⲟⲙ · [ⲡⲗⲏⲛ] ⲉⲓⲧⲉ ⲁⲛⲟ˻ⲛ˼ [ⲉⲓ]ⲧⲉ ⲛ̄ⲧⲟ · ⲉⲓⲧⲉ ⲟⲩⲟⲛ ⲛⲓⲙ ϩⲓⲟⲩⲥⲟⲡ · ⲛ̄ⲧⲛ̄ⲛⲁⲱⲥⲕ̄ ⲁⲛ ˻ⲉ˼ⲉⲓ ⲉϩⲣⲁⲓ̈ ⲉ˻ⲛ˼ϭⲓϫ ⲙ̄ⲡⲛⲟⲩⲧⲉ˻ⲧⲉ˼ ⲛ̄ⲧⲉⲡⲟⲩⲁ ⲡⲟⲩⲁ ϫⲓ ⲉⲃⲟ˻ⲗ˼ ϩ˻ⲓ˼ⲧⲟⲟⲧϥ̄ ⲕ[ⲁ]ⲧⲁⲛⲉϥϩ˻ⲃ˼ⲏⲩ[ⲉ] ⲉⲓⲧⲉ ⲁⲅⲁⲑⲟ[ⲛ] ⲉⲓⲧⲉ ⲡⲉⲑⲟⲟ[ⲩ] ⲛ̄ⲑⲉ ⲟⲛ ⲉⲛⲧ <pb n="2r"> . . . Unknown number of lines missing . . . [ⲙ̄ⲡⲣ̄ⲧⲣ]ⲉϥ˻ϣ˼[ⲱⲡⲉ ⲛ]˻ⲁ˼[ⲩ] ⲛ̄ϭ[ⲓⲡⲉⲧⲛ]ⲁϣⲟⲡⲟ[ⲩ ⲉ]ⲣⲟϥ · ⲙ̄ⲡⲣ̄ⲧ[ⲣ]ⲉϣⲁⲛϩⲧⲏϥ ϣⲱ[ⲡ]ⲉ ⲛ̄ⲛⲉϥⲟⲣ[ⲫ]ⲁⲛⲟⲥ · ⲙⲁⲣⲟⲩ[ϥ]ⲉⲧⲛⲉⲩϣⲏ[ⲣ]ⲉ ⲉⲃⲟⲗ [ⲛ̄]ⲥ˻ⲉ˼ϥⲉⲧⲡⲉⲩⲣⲁⲛ ⲉⲃⲟⲗ ϩⲛ̄ⲟⲩϫⲱⲙ ⲛ̄ⲟⲩⲱⲧ ⲛ̄ⲥⲉⲣ̄ⲡⲙⲉⲉⲩⲉ ⲛ̄ⲛ̄ⲁⲛⲟⲙⲓⲁ ⲛⲛⲉϥⲉⲓⲟⲧⲉ ⲙ̄ⲡⲉⲙⲧⲟ ⲉ[ⲃⲟⲗ ⲙ̄ⲡϫⲟⲉⲓⲥ] . . .  The missing lines probably contained the remainder of Ps. 108. 14 and 108.15 . . . [ⲉⲃⲟⲗ ϫ]ⲉ[ⲙ̄ⲡⲟⲩⲣ̄ⲡⲙⲉⲉ]ⲩⲉ ⲉⲉⲓⲣⲉ ˻ⲛ̄˼[ⲟ]ⲩⲛⲁ · ⲁⲩⲡⲱ[ⲧ ⲛ̄ⲥ]ⲁⲟⲩⲉⲃⲓⲏ[ⲛ] ˻ⲙ˼[ⲛ̄]ⲟⲩϩⲏⲕⲉ ⲙⲛ̄ⲡ˻ⲉ˼ⲧⲙⲟⲕϩ ⲛ̄ϩⲏ[ⲧ] ⲉⲙⲟⲟⲩⲧϥ̄ · ⲁ˻ⲩ˼ⲙⲉⲣⲉⲡⲥⲁϩⲟⲩ ⲁ[ϥⲉⲓ] ⲛⲁⲩ · ˻ⲙ̄˼[ⲡⲟⲩ]ⲟⲉϣ˻ⲡ˼[ⲉⲥⲙⲟⲩ] ⲉϥⲉⲡ[ⲱⲧ ⲉ]ⲃⲟⲗ ⲙ̄ⲙⲟ[ⲟⲩ] ⲁⲩϯⲡⲥ˻ⲁ˼[ϩⲟⲩ] ϩⲓⲱ[ⲟⲩ ⲛ̄ⲑⲉ] ⲛ̄ⲟⲩ[ϩⲟⲓⲧⲉ] ⲁϥⲃ[ⲱⲕ] . . . The missing lines probably contained the remainder of Ps. 108. 18 and 108. 19 . . .  [ⲛ̄ⲟ]˻ⲩⲟ˼ⲉⲓϣ [ⲛⲓⲙ ⲡ]ⲁⲓ̈ ⲡⲉ ⲡϩ[ⲱⲃ ⲛ̄]ⲛⲉⲧⲇ[ⲓⲁⲃⲁⲗⲗ]ⲉ ⲙ̄ⲙⲟ˻ⲓ̈˼ [ⲁⲩⲱ ⲛ]ⲉⲧϫ[ⲱ ⲛ̄]˻ϩ˼ⲉⲛⲡⲉⲑⲟ[ⲟⲩ] ⲛ̄ⲥⲁⲧⲁⲯⲩⲭ[ⲏ] ⲙ̄ⲡⲣ̄ . . . . . . ⲉⲓ̈ϫⲱ . . . . . . . . . . . . ⲁ . ⲁⲧⲛ . . . . ⲱⲧⲛ̄ . . . ⲙⲟⲧ ϫⲉ . . . . ˻ⲣⲓ˼ⲍⲉ ⲙ̄ . . . . . . ϫ˻ⲓⲛ˼ . . . . . ˻ⲉ˼ⲡⲣⲁⲛ . . . . . ˻ⲉ˼ⲡ˻ⲁ˼ⲓ̈ . . . Unknown number of lines missing . . .˻ⲟ˼ . . . . . . . ˻ⲡ˼ . ˻ⲁ˼ . . . . . ϩⲉ . ˻ⲇ˼ⲉ . . ⲧⲛ̄˻ⲛ˼ⲁϫⲟⲟ[ⲥ ϩⲱ]ⲱⲛ ⲛ̄˻ⲑ˼ⲉ . . . . . ⲉ . . . . . . . . . . ˻ⲛ˼ⲉ˻ⲩ˼[ⲉⲓⲟ]ⲧⲉ ⲉⲧⲟⲩⲁ[ⲁⲃ] ϫⲉⲛⲓⲙ ⲡⲉⲧⲛⲁⲡⲟⲣϫⲛ̄ ⲉⲧⲁⲅⲁⲡⲏ ⲙ̄ⲡⲛⲟⲩⲧⲉ ⲧⲁⲓ̈ ⲉⲧϩⲙ̄ⲡⲉⲭ̄ⲥ̄ ⲓ̄ⲥ̄ ⲡⲉⲛϫⲟⲉⲓⲥ · ⲟⲩ
</book>
<book n="36" title="On Individual Responsibility for Sins">
<chapter n="01">
<p n="01">
ⲱ ⲙ̄ⲡⲁⲣⲑⲉⲛⲟⲥ ⲛ̄ⲥⲟϭ · ⲁⲩⲱ ⲟⲛ ⲛ̄ϩⲟⲩⲟ ⲉⲣⲱⲧⲛ̄ · ⲁⲗⲗⲁ ⲙ̄ⲡⲛ̄ⲣ̄ⲡϩⲱⲃ ⲉⲛⲉϩ ⲉⲧⲉⲣⲉⲡⲕⲟⲥⲙⲟⲥ ⲉⲓⲣⲉ ⲙ̄ⲙⲟϥ · ⲉⲓⲧⲉ ϩⲛ̄ⲟⲩⲡⲟⲣⲛⲉⲓⲁ · ⲉⲓⲧⲉ ϩⲛ̄ⲟⲩⲅⲁⲙⲟⲥ ⲉϥⲧⲁⲉⲓⲏⲩ · ⲉⲓⲧⲉ ϩⲛ̄ⲟⲩⲙⲁ ⲛ̄ⲛ̄ⲕⲟⲧⲕ̄ ⲉϥⲧⲃ̄ⲃⲏⲩ ⲡϫⲟⲉⲓⲥ ⲡⲉⲧⲣ̄ⲙⲛ̄ⲧⲣⲉ · ⲛⲉⲛⲥⲩⲛϩⲓⲥⲧⲁ ⲅⲁⲣ ⲙ̄ⲙⲟⲛ ⲁⲛ ⲉⲛϫⲱ ⲛⲏⲧⲛ̄ ⲛ̄ⲛⲁⲓ̈ · ⲁⲗⲗⲁ ⲛⲁⲓ̈ ⲉⲓ̈ϫⲱ ⲙ̄ⲙⲟⲟⲩ ⲛⲏⲧⲛ̄ ⲁⲩⲱ ⲉⲓ̈ⲧⲁⲙⲟ ⲙ̄ⲙⲱⲧⲛ̄ ϫⲉϯⲟⲩⲁⲁⲃ ⲉⲃⲟⲗ ϩⲙ̄ⲡⲉⲧⲛ̄ⲕⲣⲓⲙⲁ · ⲡⲉⲧⲛ̄ⲥⲛⲟϥ ⲉϥⲉϣⲱⲡⲉ ⲉϩⲣⲁⲓ̈ ⲉϫⲱⲧⲛ̄ · ⲁⲩⲱ ⲉϩⲣⲁⲓ̈ ⲉϫⲛ̄ⲧⲥⲟⲟⲩϩⲉ ⲛ̄ϫⲱⲧⲛ̄ :-
</p>
<p n="02">
ⲛⲓⲙ ⲉⲛⲉϩ ϩⲛ̄ⲛⲉⲛⲉⲓⲟⲧⲉ ⲡⲉⲛⲧⲁϥⲉⲓ ϣⲁⲣⲱⲧⲛ̄ ϫⲓⲛⲛ̄ϣⲟⲣⲡ̄ ⲉⲁϥϩⲱⲛ ⲉⲧⲟⲧⲧⲏⲩⲧⲛ̄ ⲛ̄ⲟⲩⲇⲓⲁⲑⲏⲕⲏ ⲉⲃⲟⲗ ϩⲓⲧⲙ̄ⲡϫⲟⲉⲓⲥ · ⲏ ⲛ̄ⲧⲁϥⲉⲓ ϣⲁⲣⲱⲧⲛ̄ ⲛ̄ϣⲁϣ ⲛ̄ϩⲟⲟⲩ ⲉⲁϥϣⲁϫⲉ ⲛⲙ̄ⲙ˻ⲏ˼ⲧⲛ̄ ⲛ̄ⲧⲁⲡⲣⲟ ϩⲓⲧⲁⲡⲣⲟ ⲛ̄ϭⲓⲡⲉⲛϣ[ⲟⲣ]ⲡ ⲛ̄ⲉ[ⲓ]ⲱⲧ ⲛ̄[ⲧⲁϥⲛ̄ⲕⲟⲧⲕ̄] ⲉⲩⲙⲛ̄ⲧⲙⲛ̄ⲧ[ⲣⲉ] ⲉⲣⲱⲧⲛ̄ · 
</p>
<p n="03">
ⲏ ˻ⲛ̄˼[ⲧⲁϥ]ⲉⲓ ⲛⲏⲧⲛ̄ ⲛ̄ⲁϣ [ⲛ̄ⲟⲩ]ⲟⲉⲓϣ ⲉⲛⲉϩ ⲉⲁϥϣⲁϫⲉ ⲛⲙ̄ⲙⲏⲧⲛ̄ ϩⲓⲛⲁⲓ̈ · ⲏ ⲡⲉⲛⲕⲉⲉⲓⲱⲧ ⲛ̄ϩⲗ̄ⲗⲟ ⲡⲁⲓ̈ ⲉⲧⲉⲙ̄ⲡϥ̄ⲱⲥⲕ̄  ϫⲓⲛⲛ̄ⲧⲁϥⲛ̄ⲕⲟⲧⲕ̄ · ⲉⲓⲙⲏⲧⲓ ⲉⲡⲁⲓ̈ ⲙ̄ⲙⲁⲧⲉ ⲉⲧⲣⲉϥⲉⲓ ⲛϥ̄ⲧⲱϣ ⲛⲏⲧⲛ̄ ⲛ̄ⲧⲉⲡⲣⲟⲥⲫⲟⲣⲁ · ⲁⲩⲱ ⲛϥ̄ⲉⲓ ⲉⲃⲟⲗ ⲛϥ̄ⲃⲱⲕ ⲉⲛϥ̄ⲛⲁⲩ ⲉⲣⲱⲧⲛ̄ ⲁⲛ · 
</p>
<p n="04">
ⲉⲧⲃⲉⲡⲁⲓ̈ ⲟⲩ ⲙⲟⲛⲟⲛ ϫⲉϯⲟⲩⲁⲁⲃ ⲉⲃⲟⲗ ϩⲙ̄ⲡⲉⲧⲛ̄ϩⲁⲡ · ⲁⲗⲗⲁ ⲛⲁⲕⲉⲉⲓⲟⲧⲉ ⲟⲛ ⲉⲧⲟⲩⲁⲁⲃ ⲁⲩⲱ ⲉⲧⲥⲙⲁⲙⲁⲁⲧ ⲛⲁⲓ̈ ⲉⲛⲧⲁⲩⲛ̄ⲕⲟⲧⲕ̄ ⲥⲉⲟ ⲛ̄ⲣⲙ̄ϩⲉ ⲉⲃⲟⲗ ϩⲙ̄ⲡⲉⲧⲛ̄ⲥⲛⲟϥ · ⲁⲩⲱ ⲛ̄ⲧⲁⲓ̈ⲉⲓ ϩⲁⲣⲟⲟⲩ ⲉⲧⲣⲉⲡⲉⲧⲛ̄ⲥⲛⲟϥ ϣⲱⲡⲉ ⲉϩⲣⲁⲓ̈ ⲉϫⲛ̄<pb n="ⲥ̄ⲕ̄ⲃ̄">ⲧⲉⲧⲛ̄ⲁⲡⲉ ·
</p>
<p n="05">
ⲟⲩ ⲙⲟⲛⲟⲛ ⲇⲉ ⲡⲁⲓ̈ ϫⲉⲥⲉⲟⲩⲁⲁⲃ ⲉⲃⲟⲗ ϩⲙ̄ⲡⲉⲧ˻ⲛ̄ϩ˼ⲁⲡ · ⲁⲗⲗⲁ [ⲡ]˻ⲉ˼[ⲛⲉⲓ]˻ⲱⲧ˼ ⲟⲛ ⲛ̄[ϩ]˻ⲗ̄ⲗ˼ⲟ ⲁⲡⲁ ⲡϣⲟⲓ̈ ⲙⲛ̄[ⲛ̄]ϩⲗ̄ⲗⲟⲓ̈ ⲧⲏⲣⲟⲩ ⲥⲉⲟⲩⲁⲁⲃ ⲉⲃⲟⲗ ϩⲙ̄ⲡⲉⲧⲛ̄ϩⲁⲡ · ⲁⲩⲱ ⲥⲉⲟ ⲛ̄ⲣⲉⲙ̄ϩⲉ ⲃⲟⲗ ϩⲙ̄ⲡⲉⲧⲛ̄ⲥⲛⲟϥ · ϫⲉⲛ̄ⲧⲟϥ ϩⲱⲱϥ ⲟⲛ ⲙ̄ⲡϥ̄ϯⲥⲟ ⲉϫⲱ ⲛⲏⲧⲛ̄ ⲛ̄ⲧⲙⲉ ϩⲙ̄ⲡⲧⲣⲉϥⲉⲓ ϣⲁⲣⲱⲧⲛ̄ ⲛ̄ϩⲁϩ ⲛ̄ⲥⲟⲡ ·
</p>
<p n="06">
ⲁⲩⲱ ϣⲉⲛⲟⲩⲧⲉ ⲙⲛ̄ⲡⲁⲡⲛⲟⲩⲧⲉ ⲥⲉⲟⲩⲁⲁⲃ ⲉⲃⲟⲗ ϩⲙ̄ⲡⲉⲧⲛ̄ⲥⲛⲟϥ · ⲁⲩⲱ ⲟⲛ ⲛ̄ⲕⲉϩⲗ̄ⲗⲟⲓ̈ ⲧⲏⲣⲟⲩ ⲉⲧⲟⲩⲁⲁⲃ ⲉⲧϩⲁⲧⲏⲛ ⲁⲩⲱ ⲉⲧⲟ ⲛ̄ⲟⲩϩⲏⲧ ⲛ̄ⲟⲩⲱⲧ ⲛⲙ̄ⲙⲁⲛ ⲥⲉⲟ ⲛ̄ⲉⲗⲉⲩⲑⲉⲣⲟⲥ ⲉⲃⲟⲗ ϩⲙ̄ⲡⲉⲧⲛ̄ⲥⲛⲟϥ · ⲙⲛ̄ⲛⲉⲧⲛ̄ϩⲟⲟⲩⲧ · ⲁⲩⲱ ⲛⲉⲧⲛ̄ⲥⲛⲏⲩ ⲙⲛ̄ⲛⲉⲧⲛ̄ϣⲏⲣⲉ · ⲁⲩⲱ ⲛⲉⲧⲛⲙ̄ⲙⲁⲛ ⲧⲏⲣⲟⲩ ϫⲓⲛⲛ̄ⲡⲉⲛⲕⲟⲩⲓ̈ ϣⲁⲡⲉⲛⲛⲟϭ ⲥⲉⲟⲩⲁⲁⲃ ⲧⲏⲣⲟⲩ ⲉⲃⲟⲗ ϩⲙ̄ⲡⲉϫⲡⲓⲟ ⲉⲧⲛⲁⲉⲓ ⲉϩⲣⲁⲓ̈ ⲉϫⲱⲧⲛ̄ ⲙ̄ⲡⲛⲁⲩ ⲛ̄ⲧⲉⲧⲛ̄ⲁⲛⲁⲅⲕⲏ :-
</p>
<p n="07">
ⲛ̄ⲧⲱⲧⲛ̄ ⲇⲉ ⲛⲉⲥⲛⲏⲩ ⲉⲧⲟⲩⲁⲁⲃ ⲁⲩⲱ ⲉⲧϣⲡ̄ϩⲓⲥⲉ · ⲡⲉⲧⲛ̄ⲥⲙⲟⲩ ⲉϩⲣⲁⲓ̈ ⲉϫⲛ̄ⲧⲉⲧⲛ̄ⲁⲡⲉ · ⲡϫⲟⲉⲓⲥ ⲉϥⲉⲥⲙⲟⲩ ⲉⲣⲱⲧⲛ̄ · ⲡϫⲟⲉⲓⲥ ⲉϥⲉϩⲁⲣⲉϩ ⲉⲣⲱⲧⲛ̄ ⲙⲛ̄ⲛⲉⲧⲛ̄ϩⲓⲥⲉ ⲧⲏⲣⲟⲩ · ⲁⲩⲱ ⲧⲉⲧⲛ̄ⲟⲩⲁⲁⲃ ⲉⲃⲟⲗ ϩⲙ̄ⲡⲉⲥⲛⲟϥ ⲛ̄ⲟⲩⲟⲛ ⲛⲓⲙ ⲉⲧⲛⲁⲣ̄ⲛⲟⲃⲉ ϩⲣⲁⲓ̈ ⲛ̄ϩⲏⲧⲛ̄ ⲉⲓⲧⲉ ⲛⲟϭ · ⲉⲓⲧⲉ ⲕⲟⲩⲓ̈ ⲧⲉⲧⲛ̄ⲣⲱϣⲉ ⲛ̄ⲧⲱⲧⲛ̄ :- ⲛ̄ⲑⲉ ⲇⲉ ⲉⲛⲧⲁⲓ̈ϣⲁϫⲉ ⲛⲙ̄ⲙⲏⲧⲛ̄ ⲙ̄ⲡϩⲟⲩⲛ ⲙ̄ⲡⲕⲁⲧⲁⲡⲉⲧⲁⲥⲙⲁ ϩⲓϫⲙ̄ⲡⲉⲑⲩⲥⲓⲁⲥⲧⲏⲣⲟⲩ ⲙ̄ⲡϫⲟⲉⲓⲥ · ⲁⲩⲱ ⲁⲧⲉⲧⲛ̄ⲡⲁⲣⲁⲃⲁ ⲛ̄ⲛ̄ϣⲁϫⲉ ⲉⲛⲧⲁⲓ̈ϩⲱⲛ ⲙ̄ⲙⲟⲟⲩ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲛⲟⲩⲧⲉ 
</p>
<p n="08">
ⲉⲧⲃⲉⲡⲁⲓ̈ ⲉⲓⲥϩⲏⲏⲧⲉ ⲁⲛⲟⲕ ϯⲛⲁⲁϩ<pb n="ⲥ̄ⲕ̄ⲅ̄">ⲉⲣⲁⲧ ⲛ̄ⲧⲁⲥⲟⲟϩⲉ ⲉⲣⲱⲧⲛ̄ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡⲉⲑⲣⲟⲛⲟⲥ ⲙ̄ⲡⲉⲟⲟⲩ ⲙ̄ⲡⲛⲟⲩⲧⲉ · ⲁⲩⲱ ϯⲛⲁⲥⲟⲟϩⲉ ⲉⲣⲱⲧⲛ̄ ⲉⲓ̈ⲡⲟⲣϫ ⲁⲛ ⲉⲣⲱⲧⲛ̄ ⲛ̄ⲑⲉ ⲟⲛ ϩⲙ̄ⲡⲉⲓ̈ⲕⲟⲥⲙⲟⲥ · ⲟⲩⲇⲉ ⲉⲓ̈ⲟⲩⲏⲩ ⲁⲛ ⲉⲣⲱⲧⲛ̄ · ⲁⲗⲗⲁ ϣⲁⲡϣⲁⲩ ⲛ̄ⲟⲩⲧⲁϭⲥⲉ ⲛ̄ⲟⲩⲉⲣⲏⲧⲉ :-
</p>
<p n="09">
ⲉⲧⲃⲉⲡⲁⲓ̈ ϯⲧⲁⲙⲟ ⲙ̄ⲙⲱⲧⲛ̄ ϫⲉϯⲛⲁⲥⲟⲟϩⲉ ⲉⲣⲱⲧⲛ̄ ⲛ̄ϩⲟ ϩⲓϩⲟ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡϫⲟⲉⲓⲥ ⲓ̄ⲥ̄ · ⲡⲁⲓ̈ ⲉⲧⲛⲁⲕⲱⲧⲉ ⲛ̄ⲥⲁⲡⲉⲧⲛ̄ⲥⲛⲟϥ ⲉⲃⲟⲗ ϩⲛ̄ⲛⲁϭⲓϫ · ⲁⲗⲗⲁ ϯⲟⲩⲁⲁⲃ ⲉⲃⲟⲗ ϩⲙ̄ⲡⲉⲧⲛ̄ⲥⲛⲟϥ · ⲉⲃⲟⲗ ϫⲉⲁⲓ̈ϩⲱⲛ ⲉⲧⲟⲧⲧⲏⲩⲧⲛ̄ · ⲟⲩ ⲙⲟⲛⲟⲛ ⲇⲉ ϫⲉⲁⲓ̈ϩⲱⲛ ⲉⲧⲟⲧⲧⲏⲩⲧⲛ̄ · ⲁⲗⲗⲁ ϩⲣⲁⲓ̈ ⲟⲛ ϩⲛ̄ϩⲉⲛⲕⲉⲥⲏϣⲉ ⲙⲛ̄ϩⲉⲛⲕⲉϫⲡⲓⲟ · ⲙⲛ̄ϩⲉⲛⲕⲉⲥⲟⲡⲥ̄ · ⲙⲛ̄ϩⲉⲛⲕⲉϩⲃⲏⲩⲉ ⲉⲛⲁϣⲱⲟⲩ ⲉⲙⲁⲧⲉ ⲛⲁⲓ̈ ⲉϣϣⲉ ⲁⲛ ⲉⲣⲟⲓ̈ ⲉⲡⲧⲏⲣϥ̄ ⲉⲧⲣⲁⲁⲁⲩ · ϩⲱⲥⲧⲉ ⲉⲧⲣⲁϣⲱⲡⲉ ⲛ̄ⲑⲉ ⲛ̄ⲟⲩⲡⲟⲛⲏⲣⲟⲥ ⲛ̄ⲛⲁϩⲣⲏⲧⲛ̄ ⲉⲙⲛ̄ϯ ⲗⲁⲁⲩ ⲛ̄ϩⲱⲃ ⲛⲙ̄ⲙⲏⲧⲛ̄ ⲉⲡⲧⲏⲣϥ̄ ⲉⲓⲙⲏⲧⲓ ⲉⲧⲁⲅⲁⲡⲏ ⲙ̄ⲡⲛⲟⲩⲧⲉ ·
</p>
<p n="10">
ⲁⲩⲱ ⲛ̄ⲑⲉ ⲉⲧϯⲟⲩⲱϣ ⲉⲧⲣⲉⲥϣⲱⲡⲉ ⲙ̄ⲙⲟⲓ̈ ϩⲙ̄ⲡⲙⲁ ⲉϯⲛⲁⲃⲱⲕ ⲉⲣⲟϥ · ⲁⲩⲱ ⲛ̄ⲧⲱⲧⲛ̄ ϩⲱⲧⲧⲏⲩⲧⲛ̄ ⲛⲥ̄ϣⲱⲡⲉ ⲙ̄ⲙⲱⲧⲛ̄ · ⲏ ⲛ̄ϩⲟⲩⲟ ⲉⲣⲟⲓ̈ ϫⲉⲛ̄ϯⲙ̄ⲡϣⲁ ⲁⲛ ⲙ̄ⲡⲁⲓ̈ · ⲁⲩⲱ ⲟⲛ ⲛ̄ⲑⲉ ⲉϯⲟⲩⲁϣⲥ̄ ⲁⲛ · ⲉⲧⲙ̄ⲧⲣⲉⲥϣⲱⲡⲉ ⲙ̄ⲙⲟⲓ̈ ϩⲙ̄ⲡⲙⲁ ⲉⲧⲙ̄ⲙⲁⲩ · ⲛ̄ⲧⲱⲧⲛ̄ ϩⲱⲧⲧⲏⲩⲧⲛ̄ ⲉⲧⲙ̄ⲧⲣⲉⲥϣⲱⲡⲉ ⲙ̄ⲙⲱⲧⲛ̄ :-
</chapter>
<chapter n="02">
<p n="01">
ⲡⲗⲏⲛ ⲛ̄ⲑⲉ ⲉϯⲟⲩⲏⲩ ⲉⲃⲟⲗ ⲙ̄ⲙⲱⲧⲛ̄ ⲁⲩⲱ ⲛ̄ϯϩⲏⲛ ⲁⲛ ⲉϩⲟⲩⲛ ⲉⲣⲱⲧⲛ̄ ϩⲙ̄ⲡⲁϩⲏⲧ ⲉⲡⲧⲏⲣϥ̄ · ⲧⲁⲓ̈ ⲟⲛⲧⲉ ⲑⲉ ⲉϯⲟⲩⲏⲩ ⲉⲃⲟⲗ ⲙ̄ⲙⲱⲧⲛ̄ ϩⲛ̄<pb n="ⲥ̄ⲕ̄ⲇ̄">ⲧⲁⲯⲩⲭⲏ · ⲡⲉⲧⲛ̄ⲥⲛⲟϥ ⲙⲛ̄ⲡⲉⲧⲛ̄ⲕⲣⲓⲙⲁ ⲉϩⲣⲁⲓ̈ ⲉϫⲱⲛ · ⲁⲩⲱ ⲛ̄ⲑⲉ ⲉⲛϯϩⲁⲧⲉⲧⲏⲩⲧⲛ̄ ⲁⲛ ϩⲙ̄ⲡⲥⲱⲙⲁ · ⲧⲁⲓ̈ ⲟⲛⲧⲉ ⲑⲉ ⲉϯⲕⲱⲗⲩ ⲙ̄ⲡⲁⲡ̄ⲛ̄ⲁ̄ ⲉⲧⲙ̄ⲧⲣⲉϥϭⲱ ϩⲁⲧⲉⲧⲏⲩⲧⲛ̄ · ⲟⲛⲇⲉ ⲣⲱ ⲛ̄ϯⲙ̄ⲡϣⲁ ⲁⲛ ⲙ̄ⲡⲁⲓ̈ · ⲁⲛⲟⲕ ⲅⲁⲣ ⲁⲛⲅ̄ⲟⲩⲧⲁⲗⲁⲓⲡⲱⲣⲟⲥ ⲛ̄ⲣⲉϥⲣ̄ⲛⲟⲃⲉ · ⲁⲩⲱ ⲡⲁⲡ̄ⲛ̄ⲁ̄ ⲟⲩⲕⲁⲧⲁⲣⲱⲧⲛ̄ ⲁⲛ ⲡⲉ :- 
</p>
<p n="02">
ⲉϣϫⲉ ⲡⲉⲧⲛ̄ⲥⲟⲛ ϭⲉ ⲛ̄ⲉⲗⲁⲭⲓⲥⲧⲟⲥ ⲛⲁⲕⲱⲗⲩⲉ ⲙ̄ⲡⲉϥⲡ̄ⲛ̄ⲁ̄ ⲉⲧⲙ̄ⲧⲣⲉϥϭⲱ ϩⲁⲧⲉⲧⲏⲩⲧⲛ̄ ⲱ ⲛ̄ⲧⲁⲗⲁⲓⲡⲱⲣⲟⲥ · ⲉⲓ̈ⲉ ⲉϥⲛⲁⲕⲱⲗⲩ ⲛ̄ⲟⲩⲏⲣ ⲛ̄ϭⲓⲡϫⲟⲉⲓⲥ ⲙ̄ⲡⲧⲏⲣϥ̄ ⲓ̄ⲥ̄ ⲉⲧⲙ̄ⲧⲣⲉⲡⲉϥⲡ̄ⲛ̄ⲁ̄ ⲉⲧⲟⲩⲁⲁⲃ ϭⲱ ϩⲁⲧⲉⲧⲏⲩⲧⲛ̄ · ⲡⲁⲓ̈ ⲉⲧϫⲱ ⲙ̄ⲙⲟⲥ ϫⲉⲛ̄ⲛⲉⲡⲁⲡ̄ⲛ̄ⲁ̄ ⲟⲩⲱϩ ϩⲛ̄ⲛⲉⲓ̈ⲣⲱⲙⲉ ϣⲁⲉⲛⲉϩ ϫⲉϩⲉⲛⲥⲁⲣⲝ̄ ⲛⲉ · ⲁⲩⲱ ϩⲉⲛⲙⲁⲓ̈ⲡⲁⲑⲟⲥ ⲛⲉ · ⲛ̄ⲃⲁⲃⲉⲣⲱⲙⲉ ⲉⲧⲉⲛ̄ⲧⲱⲧⲛ̄ ⲡⲉ :-
</p>
<p n="03">
ⲉϣϫⲉ ⲛ̄ⲧⲱⲧⲛ̄ ⲇⲉ ⲛ̄ⲧⲉⲧⲛⲁⲟⲩⲱϩ ⲁⲛ ϩⲛ̄ϩⲉⲛⲙⲁ ⲉⲩϣⲣ̄ϣⲱⲣ ⲁⲩⲱ ⲉⲩⲕⲏ ⲉⲃⲟⲗ ⲉⲣⲉⲛⲉⲑⲏⲣⲓⲟⲛ ⲛ̄ϩⲏⲧⲟⲩ · ⲁⲩⲱ ⲉⲣⲉⲛ̄ⲃⲁϣⲟⲣ ⲙⲟⲥⲉ ⲛ̄ϩⲏⲧⲟⲩ · ⲉⲓ̈ⲉ ⲛ̄ⲁϣ ⲛ̄ⲧⲟϥ ⲛ̄ϩⲉ ⲉⲣⲉⲡⲉⲡ̄ⲛ̄ⲁ̄ ⲙ̄ⲡⲉⲭ̄ⲥ̄ ⲛⲁⲟⲩⲱϩ ϩⲣⲁⲓ̈ ϩⲛ̄ⲛⲉⲧⲙ̄ⲯⲩⲭⲏ ⲉⲧϣⲣ̄ϣⲱⲣ ⲙⲛ̄ⲛⲉⲧⲛ̄ϩⲏⲧ ⲉⲧⲧⲁⲕⲏⲩⲧ ⲙⲛ̄ⲛⲉⲧⲛ̄ⲥⲱⲙⲁ ⲉⲧⲟ ⲙ̄ⲙⲁ ⲛ̄ⲟⲩⲱϩ ⲛ̄ⲛⲉⲡ̄ⲛ̄ⲁ̄ ⲛ̄ⲁⲕⲁⲑⲁⲣⲧⲟⲛ :-
</p>
<p n="04">
ⲏ ⲛ̄ⲁϣ ⲛ̄ϩⲉ ⲉⲣⲉⲛⲉⲡ̄ⲛ̄ⲁ̄ ⲛ̄ⲛ̄ⲇⲓⲕⲁⲓⲟⲥ ⲙⲛ̄ⲛⲉⲧⲟⲩⲁⲁⲃ ⲧⲏⲣⲟⲩ ⲛⲁⲓ̈ ⲉⲧⲛ̄ⲱϣ ⲛ̄ⲛⲉⲩϣⲁϫⲉ ⲛⲁⲙ̄ⲧⲟⲛ ⲙ̄ⲙⲟⲟⲩ ϩⲁⲧⲉⲧⲏⲩⲧⲛ̄ ⲉⲣⲉ<pb n="ⲥ̄ⲕ̄ⲉ̄">ⲛ̄ⲇⲁⲓⲙⲱⲛ ⲙⲟⲥⲉ ⲛ̄ϩⲣⲁⲓ̈ ⲛ̄ϩⲏⲧⲧⲏⲩⲧⲛ̄ · ⲁⲩⲱ ⲉⲩⲙ̄ⲧⲟⲛ ⲙ̄ⲙⲟⲟⲩ ϩⲣⲁⲓ̈ ϩⲛ̄ⲛⲉⲧⲛ̄ⲙⲉⲉⲩⲉ ⲛ̄ϩⲏⲧ ⲉⲧⲥⲟⲟϥ · ⲁⲩⲱ ⲉⲩⲥⲁⲁⲛϣ̄ ⲛ̄ⲛⲉⲩⲕⲁⲕⲓⲁ ϩⲣⲁⲓ̈ ϩⲛ̄ⲛⲉⲧⲛ̄ϣⲟϫⲛⲉ ⲙⲛ̄ⲡⲉⲧⲛ̄ϩⲏⲧ ⲉⲧϫⲁϩⲙ̄ :- 
</p>
<p n="05">
ⲉϣϫⲉ ⲟⲩⲟⲉⲓ ⲛ̄ⲟⲩⲣⲉϥϭⲉⲧⲡ̄ⲣⲱⲙⲉ ⲉⲃⲟⲗ · ⲕⲁⲧⲁⲑⲉ ⲉⲧⲥⲏϩ ϫⲉⲛ̄ⲣⲉϥϭⲉⲡⲧ̄ⲣⲱⲙⲉ ⲉⲃⲟⲗ · ⲉⲓ̈ⲉ ⲟⲩⲟⲉⲓ ⲛⲏⲧⲛ̄ ⲛ̄ⲟⲩⲏⲣ ⲉⲧⲉⲧⲛ̄ϣⲁⲛϭⲉⲡⲧ̄ⲡⲉⲡ̄ⲛ̄ⲁ̄ ⲙ̄ⲡϫⲟⲉⲓⲥ ⲉⲃⲟⲗ ⲙ̄ⲙⲱⲧⲛ̄ · ⲁⲩⲱ ⲉⲧⲉⲧⲛⲁϣⲱⲡⲉ ⲉⲧⲉⲧⲛ̄ⲏⲡ ⲉⲡϫⲟⲉⲓⲥ ϩⲛ̄ⲟⲩ ⲉⲧⲉⲧⲛ̄ϣⲁⲛϭⲟⲧⲡϥ̄ ⲉⲃⲟⲗ ⲙ̄ⲙⲱⲧⲛ̄ · ⲙⲏ ⲛϥ̄ⲥⲏϩ ⲣⲱ ⲁⲛ · ϫⲉⲡⲉⲧⲉⲙⲛ̄ⲧϥ̄ ⲡⲉⲡ̄ⲛ̄ⲁ̄ ⲙ̄ⲡϫⲟⲉⲓⲥ ⲡⲁⲓ̈ ⲙ̄ⲡⲱϥ ⲁⲛ ⲡⲉ :-
</p>
<p n="06">
ⲁⲩⲱ ⲉϣϫⲉ ⲛ̄ⲧⲉⲧⲛⲁⲙⲉⲣⲉⲱⲧⲡ ⲁⲛ ⲉϩⲟⲩⲛ ⲉⲡⲕⲁⲕⲉ · ⲉⲓ̈ⲉ ⲛ̄ⲁϣ ⲛ̄ⲧⲟϥ ⲛ̄ϩⲉ ⲉⲣⲉⲡⲉⲡ̄ⲛ̄ⲁ̄ ⲙ̄ⲡϫⲟⲉⲓⲥ ⲛⲁⲙⲉⲣⲉϭⲱ ϩⲣⲁⲓ̈ ϩⲛ̄ⲛⲉⲧⲛ̄ϩⲏⲧ ⲉⲧⲉⲧⲛ̄ⲟ ⲛ̄ⲕⲁⲕⲉ · ⲙⲛ̄ⲛⲉⲧⲙ̄ⲯⲩⲭⲏ ⲉⲧⲉⲙⲛ̄ⲟⲩⲟⲉⲓⲛ ⲛ̄ϩⲏⲧⲟⲩ ⲉⲡⲧⲏⲣϥ̄ :- 
</p>
<p n="07">
ⲉϣϫⲉ ⲛ̄ⲧⲉⲧⲛⲁⲙⲁⲕⲁⲣⲓⲍⲉ ⲁⲛ ⲉⲛⲉϩ ⲛ̄ϩⲉⲛⲉⲓⲇⲱⲗⲟⲛ ⲉⲩⲧⲁϩⲏⲩ ⲉⲣⲁⲧⲟⲩ ϩⲛ̄ϩⲉⲛⲣ̄ⲡⲏⲩⲉ · ϩⲉⲛϣⲉ ⲙⲛ̄ϩⲉⲛⲱⲛⲉ ⲉⲙⲛ̄ⲡ̄ⲛ̄ⲁ̄ ⲛ̄ϩⲏⲧⲟⲩ · ⲁⲗⲗⲁ ⲉⲩⲧⲁϫⲣⲏⲩ ϩⲛ̄ϩⲉⲛⲉⲓϥⲧ̄ ⲙⲛ̄ϩⲉⲛⲕⲉⲥⲙⲟⲧ ⲛ̄ϩⲱⲃ ⲛ̄ⲧⲟⲃⲧⲃ̄ · ⲁⲩⲱ ⲡⲉⲧⲛⲁⲕⲓⲙ ⲉⲣⲟⲟⲩ ⲥⲉⲛⲁϩⲉ ⲉϩⲣⲁⲓ̈ · ⲉⲓ̈ⲉ ⲛⲓⲙ ⲛ̄ⲧⲟϥ ⲛ̄ⲁⲅⲅⲉⲗⲟⲥ ⲉⲃⲟⲗ ϩⲓⲧⲙ̄ⲡⲛⲟⲩⲧⲉ ⲡⲉⲧⲛⲁⲙⲁⲕⲁⲣⲓⲍⲉ ⲙ̄ⲙⲱⲧⲛ̄ · ⲏ ⲁϣ ⲛ̄ⲧⲟϥ ⲙ̄ⲡ̄ⲛ̄ⲁ̄ ⲛ̄ⲧⲉⲛⲉⲡⲣⲟⲫⲏⲧⲏⲥ ⲙⲛ̄ⲛ̄ⲁⲡⲟⲥⲧⲟ<ⲗⲟ>ⲥ · ⲡⲉⲧⲛⲁⲉⲓ̈ · ⲏ ⲛϥ̄ϭⲱ ϩⲁⲧⲉⲧⲏⲩⲧⲛ̄ · ⲉⲙⲡⲉⲡ̄ⲛ̄ⲁ̄ ⲣⲱ ⲙ̄ⲡϫⲟⲉⲓⲥ ⲛⲙ̄ⲙⲏⲧⲛ̄ ⲁⲛ · ⲏ ϩⲁⲧⲉⲧⲏⲩⲧⲛ̄ ⲁⲛ · 
</p>
<p n="08">
ⲁⲗⲗⲁ ⲉⲧⲉⲧⲛ̄ⲧⲁϫⲣⲏⲩ ⲉϫⲛ̄ϩⲉⲛϣⲁϫⲉ ⲛ̄ⲧⲟⲃⲧⲃ̄ ⲙⲛ̄ϩⲉⲛϩⲃⲏⲩⲉ ⲉⲩϣⲟⲩⲉⲓⲧ · ⲁⲩⲱ ⲡⲉⲧⲛⲁⲕⲓⲙ ⲉⲣⲱⲧⲛ̄ ⲛ̄ⲧⲉⲧⲛ̄ϩⲉ ⲉϩⲣⲁⲓ̈ · ⲁⲩⲱ ⲛ̄ⲧⲉⲧⲛ̄ⲣⲱϩⲧ̄ ⲉⲡⲉⲥⲏⲧ ⲉⲃⲟⲗ ϩⲓⲧⲟⲟⲧⲟⲩ ⲛ̄ⲛ̄ⲇⲁⲓⲙⲱⲛ ⲉⲧⲁⲡⲁⲧⲁ ⲙ̄ⲙⲱⲧⲛ̄ ⲁⲩⲱ ⲉⲧⲥⲱⲃⲉ ⲛ̄ⲥⲱⲧⲛ̄ · ⲉⲡⲉⲧⲉϣϣⲉ ⲛ̄ⲧⲟϥ ⲡⲉ ⲉⲧⲣⲉⲧⲉⲧⲛ̄ⲥⲱⲃⲉ ⲛ̄ⲥⲱⲟⲩ :-
</p>
<p n="09">
ⲏ ⲛ̄ⲧⲉⲧⲛ̄ⲥⲟⲟⲩⲛ ⲁⲛ ϫⲉⲛ̄ⲑⲉ ⲛ̄ⲧⲁⲡϫⲟⲓ̈ⲥ ϫⲟⲟⲥ ⲛ̄ⲛⲉϥⲙⲁⲑⲏⲧⲏⲥ ϫⲉⲡⲏⲓ̈ ⲉϣⲱⲡⲉ ⲟⲩⲛ̄ϣⲏⲣⲉ ⲛ̄ⲉⲓⲣⲏⲛⲏ ⲙ̄ⲙⲁⲩ ⲉⲣⲉⲧⲉⲧⲛ̄ⲉⲓⲣⲏⲛⲏ ⲙ̄ⲧⲟⲛ ⲉⲧⲉⲧⲛⲁⲃⲱⲕ ⲉϩⲟⲩⲛ ⲉⲣⲟϥ ⲁϫⲓⲥ ⲛ̄ϣⲟⲣⲡ̄ ϫⲉϯⲣⲏⲛⲏ ⲙ̄ⲡⲓⲏⲓ̈ · ⲁⲩⲱ ⲙ̄ⲙⲟⲥ ⲉϩⲣⲁⲓ̈ ⲉϫⲱϥ · ⲉϣⲱⲡⲉ ⲇⲉ ⲙ̄ⲙⲟⲛ ⲉⲥⲉⲕⲟⲧⲥ̄ ⲉⲣⲱⲧⲛ̄ · 
</p>
<p n="10">
ⲧⲁⲓ̈ ⲟⲛⲧⲉ ⲑⲉ ⲉϣⲁⲣⲉⲡϫⲟⲉⲓⲥ ϫⲟⲟⲥ ⲙ̄ⲡⲉⲡ̄ⲛ̄ⲁ̄ ⲉⲧⲟⲩⲁⲁⲃ ϫⲉⲡⲙⲁ ⲏ ⲧⲥⲩⲛⲁⲅⲱⲅⲏ ⲉⲧⲕ̄ⲛⲁⲃⲱⲕ ⲉϩⲟⲩⲛ ⲉⲣⲟⲥ · ⲉϣⲱⲡⲉ ⲟⲩⲛ̄ϣⲏⲣⲉ ⲛ̄ⲉⲓⲣⲏⲛⲏ ⲙ̄ⲙⲁⲩ ⲏ ϣⲟⲟⲡ ⲛ̄ϩⲏⲧϥ̄ · ⲉⲓ̈ⲉ ⲙⲁⲣⲉⲧⲉⲕⲉⲓⲣⲏⲛⲏ ⲙ̄ⲧⲟⲛ ⲙ̄ⲙⲟⲥ ⲉϩⲣⲁⲓ̈ ⲉϫⲱϥ ⲁⲩⲱ ⲛⲥ̄ϭⲱ ϩⲁϩⲧⲏⲩ · ⲉϣⲱⲡⲉ ⲇⲉ ⲙ̄ⲙⲟⲛ ⲙⲁⲣⲉⲥⲕⲟⲧⲥ̄ ⲉⲣⲟⲕ · ⲁⲩⲱ ⲛⲅ̄ⲕⲟⲧⲕ̄ ⲉϩⲣⲁⲓ̈ ⲉⲙⲡⲏⲩⲉ ⲏ ⲡⲙⲁ ⲉⲧⲟⲩⲛⲁⲣ̄ⲙ̄ⲡϣⲁ ⲙ̄ⲙⲟⲕ ⲛ̄ϩⲏⲧϥ̄ :-
</chapter>
<chapter n="03">
<p n="01">
ⲛⲁⲓ̈ ⲇⲉ ⲉⲓ̈ϫⲱ ⲙ̄ⲙⲟⲟⲩ ⲉⲓ̈ⲣⲓⲙⲉ · ⲕⲁⲧⲁⲑⲉ ⲉⲛⲧⲁⲓ̈ⲣⲓⲙⲉ ⲛ̄ⲟⲩⲙⲏⲏϣⲉ ⲛ̄ⲥⲟⲡ · ϩⲁⲑⲏ ⲙ̄ⲡⲟⲟⲩ · ⲁⲩⲱ ⲟⲛ ⲧⲉⲛⲟⲩ · ⲉⲡϫⲟⲉⲓⲥ ⲡⲉⲧⲟ ⲙ̄ⲙⲛ̄ⲧⲣⲉ · ⲁⲩⲱ ⲟⲛ ϥⲟ ⲙ̄ⲙⲉⲛ̄ⲧⲣⲉ ⲛ̄ϭⲓⲡⲉⲛⲥⲟⲛ ϣⲏⲙ ⲉⲧⲥϩⲁⲓ̈ ⲛ̄ⲛⲉⲓ̈ϣⲁϫⲉ ⲛ̄ⲑⲉ ⲉϣⲁϥϣⲧⲟⲣⲧⲣ̄ ⲁⲩⲱ {ⲥ̄ⲕ̄ⲍ̄}ⲛϥ̄ⲣⲓⲙⲉ ϩⲱⲱϥ ⲉϥϭⲱϣⲧ̄ ⲛ̄ⲥⲱⲓ̈ ⲉⲓ̈ⲣⲓⲙⲉ ⲉⲣⲉⲛⲁⲣⲙ̄ⲉⲓⲟⲟⲩⲉ ϣⲟⲩⲟ ⲉϫⲛ̄ⲟⲩⲟϭⲉ ⲁⲩⲱ ⲉϩⲣⲁⲓ̈ ⲉϫⲙ̄ⲡⲕⲁϩ · ⲉⲓ̈ⲁϩⲉⲣⲁⲧ ⲉⲣⲟϥ ⲛ̄ϩⲁϩ ⲛ̄ⲥⲟⲡ ⲉϥⲥϩⲁⲓ̈ ⲙ̄ⲡⲉϯϫⲱ ⲙ̄ⲙⲟϥ ⲛⲁϥ ⲁⲛ ⲙ̄ⲙⲁⲧⲉ ⲧⲉⲛⲟⲩ · ⲁⲗⲗⲁ ⲉϥⲥϩⲁⲓ̈ ⲟⲛ ⲛ̄ϩⲉⲛⲕⲉⲙⲏⲏϣⲉ ⲛ̄ϣⲁϫⲉ · 
</p>
<p n="02">
ⲁⲩⲱ ⲉⲩⲥⲏϩ ϩⲁⲑⲏ ⲛ̄ϣⲟⲙⲧⲉ ⲛ̄ⲣⲟⲙⲡⲉ ⲉⲧⲣⲉⲡⲉⲛⲉⲓⲱⲧ ⲛ̄ϩⲗ̄ⲗⲟ ⲛ̄ⲕⲟⲧⲕ̄ · ⲉⲁⲓ̈ϫⲟⲟⲩ ⲉⲓ̈ⲣⲓⲙⲉ ⲉⲧⲃⲉⲧⲏⲩⲧⲛ̄ ⲙⲛ̄ⲛⲉⲧⲛ̄ϣⲏⲣⲉ ⲙⲛ̄ⲛⲉⲧⲛ̄ϣⲉⲉⲣⲉ · ⲙⲛ̄ⲛⲉⲧⲛ̄ⲥⲛⲏⲩ · ⲙⲛ̄ⲛⲉⲧⲛ̄ⲣⲱⲙⲉ · ⲁⲩⲱ ⲉⲧⲃⲏⲏⲧ ϩⲱⲱⲧ ⲟⲛ · ⲙⲛ̄ⲟⲩⲟⲛ ⲛⲓⲙ ⲉⲧϣⲟⲟⲡ ⲛⲙ̄ⲙⲁⲛ ϩⲓⲟⲩⲥⲟⲡ :- 
</p>
<p n="03">
ⲁⲩⲱ ⲛⲉⲓ̈ⲟⲩϣⲱⲡⲉ ⲙ̄ⲡⲉⲟⲩⲟⲉⲓϣ ⲉⲧⲙ̄ⲙⲁⲩ ⲉⲧⲁⲙⲱⲧⲛ̄ ⲉⲛⲉⲧⲛ̄ϫⲱ ⲙ̄ⲙⲟⲟⲩ · ⲁⲩⲱ ⲙ̄ⲡⲓϭⲛ̄ⲑⲉ ⲉⲧⲃⲉⲧⲉⲫⲑⲟⲛⲏⲣⲓⲁ ⲙ̄ⲡⲉⲧⲙⲟⲥⲧⲉ ⲙ̄ⲙⲟⲛ · ⲉⲧⲉⲡⲥⲁⲧⲁⲛⲁⲥ ⲡⲉ · ⲙⲛ̄ⲛ̄ⲥⲱⲥ  ⲁⲓ̈ⲉⲓ ⲉϩⲣⲁⲓ̈ ϣⲁⲣⲱⲧⲛ̄ ⲉⲓ̈ⲙⲟⲟϣⲉ ϩⲛ̄ⲛⲁⲟⲩⲉⲣⲏⲧⲉ ϫⲉⲁϥⲣ̄ϩⲛⲁϥ ⲛ̄ϭⲓⲡϫⲟⲓ̈ⲥ ⲙ̄ⲡⲕⲁϩ ⲧⲏⲣϥ̄ · ⲛ̄ⲛⲉⲓ̈ⲥⲩⲛϩⲓⲥⲧⲁ ⲙ̄ⲙⲟⲓ̈ ⲁⲛ ⲉⲓ̈ϫⲱ ⲛ̄ⲛⲁⲓ̈ · 
</p>
<p n="04">
ⲁⲛⲟⲕ ⲅⲁⲣ ϯⲥⲟϣϥ̄ ⲁⲩⲱ ϯⲧϭⲁⲓ̈ⲏⲩ ⲉⲙⲁⲧⲉ · ⲁⲗⲗⲁ ⲉⲓ̈ⲧⲁⲙⲟ ⲙ̄ⲙⲱⲧⲛ̄ ϫⲉⲡⲉⲧⲛ̄ⲥⲟⲛ ⲛ̄ⲉⲃⲓⲏⲛ ⲉⲧⲉⲁⲛⲟⲕ ⲡⲉ ϥⲙⲟⲕϩ̄ ⲁⲛ ⲛ̄ϩⲏⲧ ⲉⲧⲃⲉⲧⲏⲩⲧⲛ̄ ⲙⲁⲩⲁⲧⲧⲏⲩⲧⲛ̄ · ⲟⲩⲇⲉ ⲟⲛ ⲛ̄ⲧⲉⲧⲛ̄ϣⲛ̄ϩⲧⲏⲧⲛ̄ ⲁⲛ ⲉϩⲣⲁⲓ̈ ⲉϫⲱⲧⲛ̄ ⲙ̄ⲙⲓⲛ ⲙ̄ⲙⲱⲧⲛ̄ ⲱ ⲛⲉⲃⲓⲏⲛ · ϫⲉⲕⲁⲥ ⲛ̄ⲛⲉⲗⲁⲁⲩ ϩⲛ̄ⲛⲉⲧⲟⲩⲁⲁⲃ ⲧⲏⲣⲟⲩ ϣⲛ̄ϩⲧⲏϥ ⲉϩⲣⲁⲓ̈ ⲉϫⲱⲧⲛ̄ ⲙ̄ⲡⲛⲁⲩ ⲛ̄ⲧⲉⲧⲛ̄ⲁⲛⲁⲅⲕⲏ · ⲙ̄ⲡⲛⲁⲩ ⲉⲧⲟⲩⲛⲁⲡⲱⲣϫ̄ ⲙ̄ⲡⲉⲥⲟⲩⲟ ⲉⲃⲟⲗ ⲙ̄ⲡⲧⲱϩ · ⲙ̄ⲡⲛⲁⲩ ⲉⲧⲟⲩⲛⲁⲡⲣϫ̄ⲛⲉ{ⲥ̄ⲕ̄ⲏ̄}ⲥⲟⲟⲩ ⲉⲃⲟⲗ ⲛ̄ⲛⲃⲁⲁⲙⲡⲉ · ⲁⲩⲱ ⲡⲥⲟⲡ ⲉⲧⲟⲩⲛⲁⲥⲉⲕⲧⲁϥⲱ ⲉϩⲣⲁⲓ̈ ⲛ̄ⲥⲉⲕⲱⲧϥ̄ ⲛ̄ⲛⲉⲧⲛⲁⲛⲟⲩⲟⲩ ⲉⲛⲉⲩϩⲛⲁⲁⲩ · ⲛⲉⲑⲟⲟⲩ ⲇⲉ ⲛ̄ⲥⲉⲛⲟϫⲟⲩ ⲉⲃⲟⲗ :-
</chapter>
<chapter n="04">
<p n="01">
ϯϫⲱ ⲙ̄ⲙⲟⲥ ⲛⲏⲧⲛ̄ ϫⲉⲟⲩⲙⲏⲏϣⲉ ⲛ̄ⲥⲟⲡ ϣⲁⲓ̈ⲣⲓⲙⲉ ϣⲁⲛϯⲗⲟ ⲉⲓ̈ⲉϣϭⲙ̄ϭⲟⲙ · ⲉⲓ̈ⲙⲟⲕϩ̄ ⲛ̄ϩⲏⲧ ⲉⲙⲁⲧⲉ · ϫⲉⲉϣϫⲉ ⲧⲉⲧⲛⲁϣⲱⲡⲉ ⲉⲧⲉⲧⲛ̄ⲡⲟⲣϫ̄ ⲉⲛⲉⲧⲛ̄ϣⲏⲣⲉ ⲙⲛ̄ⲛⲉⲧⲛ̄ⲥⲛⲏⲩ · ⲙⲛ̄ⲛⲉⲧⲛ̄ⲣⲱⲙⲉ ⲧⲏⲣⲟⲩ ϩⲙ̄ⲡⲓⲙⲁ ⲛ̄ϭⲟⲓ̈ⲗⲉ · ⲁⲩⲱ ⲟⲛ ⲛ̄ⲧⲉⲧⲛ̄ϣⲱⲡⲉ ⲉⲧⲉⲧⲛ̄ⲡⲟⲣϫ̄ ⲉⲣⲟⲟⲩ ϩⲙ̄ⲡⲁⲓⲱⲛ ⲛ̄ⲁⲧⲱϫⲛ̄ · ⲉⲓ̈ⲉ ⲉⲧⲃⲉⲟⲩ ϭⲉ ⲁⲧⲉⲧⲛ̄ⲡⲱⲣϫ̄ ⲉⲃⲟⲗ ⲙ̄ⲙⲟⲟⲩ · ⲁⲩⲱ ⲉϣϫⲉ ⲛ̄ⲧⲉⲧⲛⲁⲥⲉⲓ ⲁⲛ ⲛ̄ⲛⲉⲧⲛ̄ϣⲏⲣⲉ · ⲙⲛ̄ⲛⲉⲧⲛ̄ⲥⲛⲏⲩ · ⲙⲛ̄ⲛⲉⲧⲛ̄ϩⲟⲟⲩⲧ ⲙⲛ̄ⲛⲉⲧⲛ̄ⲣⲱⲙⲉ ⲧⲏⲣⲟⲩ · ⲉⲓ̈ⲉ ⲛ̄ⲧⲁⲧⲉⲛ̄ⲥⲁϩⲉⲧⲏⲩⲧⲛ̄ ⲉⲃⲟⲗ ⲙ̄ⲙⲟⲟⲩ ⲉⲧⲃⲉⲟⲩ ⲛⲉⲧϣⲟⲟⲡ ⲉϩⲟⲩⲛ ⲉⲡⲉⲧⲛ̄ⲅⲉⲛⲟⲥ :-
</p>
<p n="02">
ⲁⲩⲱ ⲉϣϫⲉ ⲛ̄ⲧⲉⲧⲛⲁϭⲓⲛⲉ ⲁⲛ ⲛ̄ⲛⲉⲧⲟⲩⲁⲁⲃ ⲉⲧⲣⲉⲧⲉⲧⲛ̄ϣⲱⲡⲉ ⲛⲙ̄ⲙⲁⲩ ϩⲛ̄ⲙ̄ⲡⲏⲩⲉ ⲁⲩⲱ ⲉϣϫⲉ ⲧⲉⲧⲛⲁϭⲓⲛⲉ ⲁⲛ̄ ⲛ̄ⲟⲩⲙⲁ ⲛⲙ̄ⲧⲟⲛ · ⲉⲓ̈ⲉ ⲉⲧⲃⲉⲟⲩ ⲣⲱ ⲁⲧⲉⲧⲛ̄ⲕⲁⲁⲁⲩ ⲛ̄ⲥⲁⲧⲏⲩⲧⲛ̄ · ⲁⲩⲱ ⲉϣϫⲉ ⲛ̄ⲧⲉⲧⲛⲁⲥⲉⲓ ⲁⲛ ⲛ̄ⲛⲉⲧⲛ̄ⲉⲣⲏⲩ ⲛ̄ⲧⲱⲧⲛ̄ ⲛⲉⲧⲥⲟⲟⲩϩ ϩⲛ̄ⲛⲓⲥⲩⲛⲁⲅⲱⲅⲏ ϩⲛ̄ⲙ̄ⲡⲏⲩⲉ · ⲉⲓ̈ⲉ ⲛ̄ⲧⲉⲧⲛ̄ϩⲉⲛⲉⲃⲓⲏⲛ ⲛ̄ϩⲟⲩⲟ ⲉⲣⲱⲙⲉ ⲛⲓⲙ · ⲉⲃⲟⲗ ϫⲉⲙ̄ⲡⲉⲧⲛ̄ⲥⲉⲓ ⲛ̄ⲛⲉⲧⲏⲡ ⲧⲏⲣⲟⲩ ⲉⲣⲱⲧⲛ̄ ϩⲙ̄ⲡⲉⲓ̈ⲕⲟⲥⲙⲟⲥ · ⲟⲩⲇⲉ ⲟⲛ ⲛ̄ⲧⲉⲧⲛⲁⲣ̄ⲡϣⲁ ⲙ̄ⲙⲟⲟⲩ ⲁⲛ ϩⲙ̄ⲡⲙⲁ ⲉⲧⲉⲧⲛⲁⲃⲱⲕ ⲉⲣⲟϥ :-
</p>
<p n="03">
ⲉϣϫⲉ ⲁⲛⲟⲕ ⲇⲉ ⲡⲓⲉⲃⲓⲏⲛ ⲉⲓ̈ϣⲁⲛⲣ̄ⲟⲩ{ⲥ̄ⲕ̄ⲑ̄}ⲥⲁⲃⲃⲁⲧⲟⲛ ⲛ̄ⲟⲩⲱⲧ ⲙ̄ⲡⲓⲛⲁⲩ ⲉⲛⲉⲧⲛ̄ϣⲏⲣⲉ ⲙⲛ̄ⲛⲉⲧⲛ̄ⲥⲛⲏⲩ · ⲙⲛ̄ⲛⲉⲧⲛ̄ϩⲟⲟⲩⲧ · ⲙⲛ̄ⲛⲉⲧⲛⲙ̄ⲙⲁⲛ ⲧⲏⲣⲟⲩ ϩⲓⲟⲩⲥⲟⲡ · ϣⲁⲓ̈ϣⲱⲡⲉ ⲉⲓ̈ϭⲱϣⲧ̄ ⲉⲃⲟⲗ ϩⲏⲧⲟⲩ ⲛ̄ⲑⲉ ⲛ̄ⲟⲩⲥⲟⲛ ⲙ̄ⲡϥ̄ⲛⲁⲩ ⲉⲛⲉϥⲥⲛⲏⲩ ⲛ̄ⲟⲩⲣⲟⲙⲡⲉ · ⲁⲩⲱ ⲉⲃⲟⲗ ⲙ̄ⲡⲁⲟⲩⲱϣ ⲉϩⲟⲩⲛ ⲉⲣⲟⲟⲩ · ⲙⲛ̄ⲡⲉⲩⲟⲩⲱϣ ϩⲱⲟⲩ ⲉⲧϣⲟⲟⲡ ⲉϩⲟⲩⲛ ⲉⲣⲟⲓ̈ ⲛ̄ϩⲟⲩⲟ ⲉⲡⲁⲟⲩⲱϣ ⲉⲧϣⲟⲟⲡ ⲉϩⲟⲩⲛ ⲉⲣⲟⲟⲩ ·
</p>
<p n="04">
ⲁⲩⲱ ⲧⲁⲓ̈ ⲧⲉ ⲑⲉ ⲉϣⲁⲛⲣ̄ϩⲛⲁⲛ ⲛ̄ϩⲟⲩⲟ ϩⲓⲟⲩⲥⲟⲡ ⲉⲛⲁⲩ ⲉⲛⲉⲛⲉⲣⲏⲩ ⲙ̄ⲡⲛⲁⲩ ⲡⲛⲁⲩ ⲙⲛ̄ⲡⲉϩⲟⲟⲩ ⲡⲉϩⲟⲟⲩ · ⲁⲩⲱ ⲙ̄ⲙⲏⲛⲉ · ⲙ̄ⲙⲏⲛⲉ · ⲉⲓ̈ⲉ ⲛ̄ⲧⲉⲧⲛ̄ϩⲉⲛⲟⲩϭⲉ ⲛ̄ⲧⲱⲧⲛ̄ ϫⲉⲛ̄ⲧⲉⲧⲛⲁⲣ̄ϩⲛⲏⲧⲛ̄ ⲁⲛ · ⲉⲛⲁⲩ ⲉⲛⲉⲧⲛ̄ϣⲏⲣⲉ ⲙⲛ̄ⲛⲉⲧⲛ̄ⲥⲛⲏⲩ · ϩⲙ̄ⲡⲙⲁ ⲉⲧⲉⲧⲛⲁⲃⲱⲕ ⲉⲣⲟϥ ·
</p>
<p n="05">
ϩⲟⲗⲱⲥ ⲣⲱ ϯⲛⲁⲩ ⲉⲣⲱⲧⲛ̄ ⲧⲉⲛⲟⲩ ⲉⲧⲉⲧⲛ̄ϣⲁⲛⲣ̄ⲟⲩⲉⲃⲟⲧ ⲛ̄ⲟⲩⲱⲧ ⲙ̄ⲡⲉⲧⲛ̄ⲛⲁⲩ ⲉⲣⲟⲟⲩ ϣⲁⲧⲉⲧⲛ̄ⲡⲱϣⲥ̄ ⲛ̄ϩⲏⲧ ⲛ̄ⲥⲱⲟⲩ · ⲁⲩⲱ ϣⲁⲧⲉⲧⲛ̄ⲉⲓⲱⲣⲙ̄ ⲉⲃⲟⲗ ϫⲉⲙ̄ⲡⲉⲧⲛ̄ⲛⲁⲩ ⲉⲣⲟⲟⲩ · ⲕⲁⲧⲁⲑⲉ ϩⲱⲟⲩ ⲉⲧⲟⲩⲉϣⲛⲁⲩ ⲉⲣⲱⲧⲛ̄ · ϫⲉⲕⲁⲥ ⲉⲛⲛⲁⲣ̄ϩⲧⲏⲛ ⲉϫⲛ̄ⲛⲉⲛⲡⲉⲑⲟⲟⲩ ⲧⲏⲣⲛ̄ ϩⲓⲟⲩⲥⲟⲡ · ⲁⲣⲏⲩ ⲛ̄ⲧⲛ̄ⲣ̄ⲙ̄ⲡϣⲁ ⲛ̄ⲛⲉⲛⲉⲣⲏⲩ ϩⲓⲟⲩⲥⲟⲡ · ⲁⲩⲱ ⲛ̄ⲧⲛ̄ⲥⲉⲓ ⲙ̄ⲡⲓⲧⲱⲧ ⲛ̄ϩⲏⲧ ⲙⲛ̄ⲛⲉⲛⲉⲣⲏⲩ ϫⲓⲛⲙ̄ⲡⲕⲟⲩⲉⲓ ϣⲁⲡⲛⲟϭ ·
</p>
<p n="06">
ⲉϣϫⲉ ϣⲁⲧⲉⲧⲛ̄ⲣ̄ϩⲛⲏⲧⲛ̄ ϭⲉ ⲉⲛⲁⲩ ⲉⲣⲟⲟⲩ ϩⲙ̄ⲡⲓ̈ⲙⲁ ⲛ̄ϭⲟⲓ̈ⲗⲉ · ⲁⲩⲱ ⲉⲧⲉⲧⲛ̄ϥⲓ ⲉⲣⲱⲧⲛ̄ ⲉⲧⲃⲉⲡⲛⲟⲩⲧⲉ · ⲉⲓ̈ⲉ ⲉⲧⲉⲧⲛⲁⲣ̄ϩⲛⲏⲧⲛ̄ ⲛ̄ⲟⲩⲏⲣ ⲉⲛⲁⲩ ⲉⲣⲟⲟⲩ ⲉⲩⲡⲱⲣϫ̄ ⲙ̄ⲙⲱⲧⲛ̄ ⲉⲃⲟⲗ ⲙ̄ⲙⲟⲟⲩ ϩⲙ̄ⲡⲙⲁ ⲉⲧⲛⲛⲁⲃⲱⲕ ⲉⲙⲁⲩ ⲉⲧⲃⲉⲡⲛⲟⲩⲧⲉ ⲁⲛ · ⲁⲗⲗⲁ ⲉⲧⲃⲉ{ⲥ̄ⲗ̄}ⲧⲉⲛⲙⲛ̄ⲧⲁⲙⲉⲗⲏⲥ ⲙⲛ̄ⲡⲧⲱⲙ ⲛ̄ϩⲏⲧ ⲛ̄ⲧⲁϥϩⲱⲃⲥ̄ ⲉⲃⲟⲗ ⲉϫⲙ̄ⲡⲙⲉⲉⲩⲉ ⲉⲧⲛⲁⲛⲟⲩϥ ⲉⲧⲙ̄ⲧⲣⲉϥϩⲱⲛ ⲉϩⲟⲩⲛ ⲉⲣⲱⲧⲛ̄ · ϫⲉⲛ̄ⲧⲉⲧⲛ̄ⲥⲟⲟⲩⲛ ⲙ̄ⲙⲟϥ ⲁⲛ :-
</p>
<p n="07">
ⲛⲉⲓ̈ⲙⲉⲉⲩⲉ ⲇⲉ ⲡⲉ ϫⲉⲧⲉⲧⲛⲁⲣ̄ⲡϣⲁ ⲙ̄ⲡⲱⲛϩ̄ ϩⲓⲟⲩⲥⲟⲡ · ⲛ̄ⲧⲱⲧⲛ̄ ⲙⲛ̄ⲛⲉⲧⲛ̄ϣⲏⲣⲉ ⲙⲛ̄ⲛⲉⲧⲛ̄ⲥⲛⲏⲩ ⲙⲛ̄ⲛⲉⲧⲛ̄ϩⲟⲟⲩⲧ · ⲧⲉⲛⲟⲩ ⲇⲉ ϯⲧⲁⲙⲟ ⲙ̄ⲙⲱⲧⲛ̄ ϫⲉⲟⲩⲛ̄ϩⲁϩ ⲛ̄ϩⲏⲧⲛ̄ ⲛⲁⲣ̄ϣⲙ̄ⲙⲟ ⲉⲛⲉⲧⲉⲛⲟⲩⲟⲩⲛⲉ · ⲙⲛ̄ⲛⲉⲩⲉⲓⲟⲧⲉ ⲙⲛ̄ⲛⲉⲩⲥⲛⲏⲩ · ⲉⲃⲟⲗ ϫⲉⲙ̄ⲡⲟⲩⲟⲩⲱϣ ⲉⲙⲟⲕϩⲟⲩ · ⲁⲗⲗⲁ ⲁⲩⲧⲁⲁⲩ ⲙ̄ⲙⲓⲛ ⲙ̄ⲙⲟⲟⲩ ⲉϩⲣⲁⲓ̈ ⲉⲡϫⲱϩⲙ̄ · ⲉϩⲣⲁⲓ̈ ⲉⲁⲕⲁⲑⲁⲣⲥⲓⲁ ⲛⲓⲙ · ⲉⲃⲟⲗ ϫⲉⲙ̄ⲡⲟⲩϣⲱⲡ ⲉⲣⲟⲟⲩ ⲛ̄ⲑⲟⲧⲉ ⲙ̄ⲡⲛⲟⲩⲧⲉ ⲉⲧⲉⲛ̄ⲧⲱⲧⲛ̄ ⲡⲉ :-
</chapter>
<chapter n="05">
<p n="01">
ⲧⲉⲛⲟⲩ ϭⲉ ⲉϣⲱⲡⲉ ⲛ̄ⲧⲉⲧⲛⲁⲙⲉⲧⲁⲛⲟⲓ̈ ⲁⲛ ϩⲛ̄ⲟⲩϭⲉⲡⲏ · ⲁⲡϭⲱⲛⲧ̄ ⲅⲁⲣ ⲙ̄ⲡⲛⲟⲩⲧⲉ ⲟⲩⲱ ⲉϥⲙⲟⲩϩ ⲉϩⲟⲩⲛ ⲉⲣⲱⲧⲛ̄ ⲕⲁⲧⲁⲑⲉ ⲉⲧⲥⲏϩ · ⲉⲃⲟⲗ ϫⲉⲉⲡⲙⲁ ⲛ̄ⲧⲉⲧⲛ̄ϣⲱⲡⲉ ⲛⲁⲛ ⲛ̄ⲟⲩⲥⲟⲗ̄ⲥⲗ̄ ·　ⲙⲛ̄ⲟⲩⲣⲁϣⲉ · ⲙⲛ̄ⲟⲩⲧⲱⲕ ⲛ̄ϩⲏⲧ · ⲉⲧⲃⲉϫⲉⲧⲉⲧⲛ̄ⲥⲣⲟϥⲧ̄ ⲉⲃⲟⲗ ϩⲙ̄ⲡⲣⲟⲟⲩϣ ⲛ̄ⲧⲥⲟⲫⲓⲁ ⲙ̄ⲡⲛⲟⲩⲧⲉ · ⲕⲁⲧⲁⲑⲉ ⲉⲧⲥⲏϩ ϫⲉⲟⲩⲛ̄ⲟⲩⲥⲟⲫⲓⲁ ϩⲛ̄ⲟⲩⲟⲛ ⲛⲓⲙ ⲉⲧϥⲓⲣⲟⲟⲩϣ ϩⲁϩⲉⲛϩⲃⲏⲩⲉ ⲛ̄ⲇⲓⲕⲁⲓⲟⲥⲩⲛⲏ · ⲉⲡⲧⲁϩⲟ ⲉⲣⲁⲧϥ̄ ⲛ̄ⲟⲩⲥⲱⲟⲩϩ ⲉϩⲟⲩⲛ ⲉⲃⲟⲗ ϩⲓⲧⲙ̄ⲡϫⲟⲉⲓⲥ ⲓ̄ⲥ̄ · ⲧⲉⲛⲟⲩ ⲇⲉ ϩⲱⲱϥ ⲁⲧⲉⲧⲛ̄ϣⲱⲡⲉ ⲛⲁⲛ ⲛ̄ⲟⲩⲗⲩⲡⲏ ⲙⲛ̄ⲟⲩⲙ̄ⲕⲁϩ ⲛ̄ϩⲏⲧ · ⲙⲛ̄ⲟⲩⲟⲩⲱϣϥ̄ ⲛ̄ϩⲏⲧ :-
</p>
<p n="02">
ⲡϫⲟⲉⲓⲥ ⲓ̄ⲥ̄ ⲥⲟⲟⲩⲛ ϫⲉⲉⲧⲃⲉⲡⲣⲟⲟⲩϣ ⲛ̄ⲛⲉⲧⲛ̄ϣⲏⲣⲉ ⲙⲛ̄ⲛⲉⲧⲛ̄ⲥⲛⲏⲩ · ⲁⲩⲱ ⲉⲧⲃⲉⲡⲉⲧⲛ̄ⲣⲟⲟⲩϣ {ⲥ̄ⲗ̄ⲁ̄} ϩⲱⲧⲧⲏⲩⲧⲛ̄ ⲙⲛ̄ⲡⲉⲛⲣⲟⲟⲩϣ ⲧⲏⲣⲛ̄ ϩⲓⲟⲩⲥⲟⲡ ⲙ̄ⲡⲓⲃⲱⲕ ⲉϩⲣⲁⲓ̈ ⲉⲡⲙⲁ ⲉⲛⲧⲁⲓ̈ⲉⲓ ⲉⲃⲟⲗ ⲛ̄ϩⲏⲧϥ̄ ϫⲓⲛⲙ̄ⲡϣⲟⲣⲡ̄ ⲛ̄ϩⲟⲟⲩ ⲙ̄ⲡⲛⲟϭ ⲙ̄ⲡⲁⲥⲭⲁ · ⲁⲗⲗⲁ ⲛ̄ϯⲉⲅⲕⲁⲕⲉⲓ ⲁⲛ · ⲉⲓ̈ⲥⲟⲟⲩⲛ ϫⲉⲡⲉⲧⲛⲁϯⲡⲃⲉⲕⲉ ⲛ̄ⲛⲁⲉⲓⲟⲧⲉ ⲛⲁⲩ ϫⲉⲁⲩⲥⲁⲛⲟⲩϣⲛ̄ ϩⲛ̄ⲟⲩⲥⲃⲱ · ⲁⲩⲱ ⲁⲩϥⲓ ⲙ̄ⲡⲉⲛⲣⲟⲟⲩϣ ϩⲛ̄ⲟⲩϩⲓⲥⲉ ⲙⲛ̄ⲟⲩⲙ̄ⲕⲁϩ · ϩⲛ̄ⲉⲡⲓⲥⲧⲏⲙⲏ ⲛⲓⲙ · ⲙⲛ̄ϩⲱⲃ ⲛⲓⲙ ⲉⲧⲛⲁⲛⲟⲩϥ · ϥⲛⲁϯ ϩⲱⲱϥ ⲛⲁⲓ̈ ⲛ̄ⲧⲁⲗⲉϥⲗⲓϥⲉ ⲕⲟⲩⲓ̈ ⲛ̄ⲃⲉⲕⲉ :-
</p>
<p n="03">
ⲉⲧⲃⲉⲡⲁⲓ̈ ϯⲛⲁⲟⲩⲱϩ ⲉⲧⲟⲟⲧ · ⲉⲉⲓⲣⲉ ⲛ̄ⲁⲡⲁⲧⲟⲟⲧ ⲉⲧⲣⲁϥⲓⲡⲣⲟⲟⲩϣ ⲙ̄ⲡϩⲱⲃ ⲉⲛⲧⲁⲡⲛⲟⲩⲧⲉ ϭⲁⲗⲱⲱϥ ⲉⲣⲟⲓ̈ · ⲛ̄ϩⲟⲩⲟ ⲇⲉ ⲉⲧⲣⲁϥⲓⲡⲣⲟⲟⲩϣ ⲛ̄ⲛ̄ϩⲏⲕⲉ · ⲛⲉⲡⲉⲧⲉϣϣⲉ ⲇⲉ ⲡⲉ ⲉⲕⲁⲧⲁⲫⲣⲟⲛⲉⲓ ⲙ̄ⲙⲱⲧⲛ̄ ϩⲛ̄ⲧⲉⲧⲛ̄ⲭⲣⲓⲁ ⲛ̄ⲛⲉⲧⲛ̄ⲥⲛⲏⲩ ⲧⲏⲣⲟⲩ ⲉⲧⲣⲉⲩϥⲓⲡⲉⲧⲛ̄ⲣⲟⲟⲩϣ ϩⲛ̄ϩⲱⲃ ⲛⲓⲙ ϫⲉⲕⲁⲥ ⲛ̄ⲛⲉⲧⲛ̄ϭⲛ̄ϣⲁϫⲉ ⲉϫⲱ · ⲛ̄ⲧⲱⲧⲛ̄ ⲇⲉ ⲛⲉⲧⲣⲱϣⲉ · 
</p>
<p n="04">
ⲡⲉⲧⲛ̄ⲕⲣⲓⲙⲁ ⲉϩⲣⲁⲓ̈ ⲉϫⲛ̄ϣⲉⲛⲟⲩⲧⲉ ⲁⲛ · ⲟⲩⲇⲉ ⲡⲁⲡⲛⲟⲩⲧⲉ · ⲟⲩⲇⲉ ⲛⲉⲥⲛⲏⲩ ⲧⲏⲣⲟⲩ ⲉⲧϥⲓ ⲙ̄ⲡⲉⲧⲛ̄ⲣⲟⲟⲩϣ :- ⲓ̄ⲥ̄ ⲇⲉ ⲟⲛ ⲟ ⲣⲙ̄ϩⲉ ⲉⲃⲟⲗ ϩⲙ̄ⲡⲉⲙⲕⲁϩ ⲛ̄ϩⲏⲧ ⲉⲧⲛⲏⲩ ⲉϩⲣⲁⲓ̈ ⲉϫⲱⲧⲛ̄ ⲙ̄ⲡⲛⲁⲩ ⲛ̄ⲧⲉⲧⲛ̄ⲁⲛⲁⲅⲕⲏ · ⲛⲧⲁⲓ̈ⲉⲓ ⲅⲁⲣ ⲛⲏⲧⲛ̄ ϩⲁⲣⲟϥ ⲉⲩⲙⲛ̄ⲧⲙⲛ̄ⲧⲣⲉ ⲛⲁⲩ ·
</p>
<p n="05">
ⲁⲩⲱ ⲛ̄ⲧⲁⲓ̈ⲉⲓ ⲁⲛ ϣⲁⲣⲱⲧⲛ̄ ϩⲛ̄ⲟⲩⲟⲩϣⲱ ⲙⲛ̄ⲟⲩⲥⲱⲃⲉ ⲙⲛ̄ⲟⲩⲙⲛ̄ⲧⲁⲣⲅⲟⲥ · ⲛ̄ⲑⲉ ⲉϣⲁⲩⲁⲡⲁⲧⲁ ⲛ̄ϩⲁϩ ϩⲛ̄ⲛⲉⲓ̈ϩⲃⲏⲩⲉ ⲛ̄ⲧⲉⲓ̈ⲙⲓⲛⲉ · ⲁⲗⲗⲁ ⲛ̄ⲧⲁⲓ̈ⲉⲓ ϣⲁⲣⲱⲧⲛ̄ ⲁⲩⲱ {ⲥ̄ⲗ̄ⲃ̄} ⲁⲓ̈ϣⲁϫⲉ ⲛⲙ̄ⲙⲏⲧⲛ̄ ϫⲉⲕⲁⲥ ⲉⲣⲉⲡϣⲁϫⲉ ⲙ̄ⲡϫⲟⲉⲓⲥ ϫⲱⲕ ⲉⲃⲟⲗ  ϫⲉⲡⲉⲧⲛ̄ⲏⲓ̈ ⲕⲏ ⲛⲏⲧⲛ̄ · ⲁⲩⲱ ⲟⲛ · ϫⲉⲕⲁⲥ ⲉϥⲉⲁϩⲉⲣⲁⲧϥ̄ ⲛ̄ϭⲓⲡϣⲁϫⲉ ⲙ̄ⲡⲁⲡⲟⲥⲧⲟⲗⲟⲥ ϫⲉⲡⲧⲛ̄ⲥⲛⲟϥ ⲉϩⲣⲁⲓ̈ ⲉϫⲛ̄ⲧⲉⲧⲛ̄ⲁⲡⲉ · ⲁⲩⲱ ϫⲉⲕⲁⲥ ⲉⲓ̈ⲉϣⲱⲡⲉ ⲉⲓ̈ⲟⲩⲁⲁⲃ ⲉⲃⲟⲗ ϩⲙ̄ⲡⲉⲧⲛ̄ϩⲁⲡ · ⲛ̄ⲧⲱⲧⲛ̄ ⲇⲉ ⲧⲉⲧⲛ̄ⲣⲱϣⲉ · 
</p>
<p n="06">
ⲡⲗⲏⲛ ⲕⲁⲧⲁⲑⲉ ⲉⲧⲉⲣⲉⲛⲁⲉⲓⲟⲧⲉ ⲛⲁⲕⲣⲓⲛⲉ ⲙ̄ⲙⲟⲓ̈ · ⲁⲛⲟⲕ ϩⲱⲱⲧ ϯⲛⲁϯϩⲁⲡ ⲉⲣⲱⲧⲛ̄ ϩⲙ̄ⲡⲙⲁ ⲉⲧⲛ̄ⲛⲁⲃⲱⲕ ⲉⲣⲟϥ · ⲙ̄ⲡⲓⲟⲃϣⲧ̄ ⲅⲁⲣ ⲉⲧⲁⲙⲱⲧⲛ̄ ⲉⲛⲉⲧⲣ̄ⲛⲟϥⲣⲉ ⲛⲏⲧⲛ̄ : 
</book>
<book n="37" title="On the Responsiblities of the Superiors in a Convent">
<chapter n="01">
<p n="01">
ⲉⲧⲃⲉⲡⲁⲓ̈ ϯϫⲱ ⲙ̄ⲙⲟⲥ ⲛⲏⲧⲛ̄ ⲉⲃⲟⲗ ϩⲓⲧⲙ̄ⲡⲛⲟⲩⲧⲉ ϫⲉϯⲛⲁⲕⲱⲧⲉ ⲛ̄ⲥⲁⲡⲉⲧⲛ̄ⲥⲛⲟϥ ⲉⲃⲟⲗ ϩⲛ̄ⲛ̄ϭⲓϫ ⲛ̄ⲧⲉⲧⲟⲩⲙⲟⲩⲧⲉ ⲉⲣⲟⲥ ϫⲉⲙⲁⲁⲩ ϩⲁⲧⲛ̄ⲧⲏⲩⲧⲛ̄  ⲙⲛ̄ⲧⲉⲧⲛⲏⲩ ⲙⲛ̄ⲛ̄ⲥⲱⲥ · ⲁⲩⲱ ϯⲛⲁⲕⲱⲧⲉ ⲛ̄ⲥⲁⲡⲉⲧⲛ̄ⲥⲛⲟϥ ⲉⲃⲟⲗ ϩⲛ̄ⲛ̄ϭⲓϫ ⲛ̄ⲟⲩⲟⲛ ⲛⲓⲙ ⲉⲧⲉⲟⲩⲛ̄ⲣⲱⲙⲉ ϭⲁⲗⲱⲟⲩ ⲉⲣⲟⲟⲩ ϩⲁⲧⲛ̄ⲧⲏⲩⲧⲛ̄ · ⲁⲩⲱ ϯⲛⲁⲕⲱⲧⲉ ⲛ̄ⲥⲁⲡⲉⲧⲛ̄ⲥⲛⲟϥ ⲉⲃⲟⲗ ϩⲓⲧⲟⲟⲧⲟⲩ ⲛ̄ⲛⲉⲧⲛ̄ⲉⲣⲏⲩ · ⲁⲩⲱ ϯⲛⲁⲕⲱⲧⲉ ⲛ̄ⲥⲁⲡⲉⲥⲛⲟϥ ⲛ̄ⲧⲟⲩⲉⲓ ⲧⲟⲩⲉⲓ ⲙ̄ⲙⲱⲧⲛ̄ ⲉⲃⲟⲗ ϩⲓⲧⲟⲟⲧⲥ̄ ⲙ̄ⲙⲓⲛ ⲙ̄ⲙⲟⲥ ϫⲓⲛⲙ̄ⲡⲉⲧⲛ̄ⲛⲟϭ  ϣⲁⲡⲉⲧⲛ̄ⲕⲟⲩⲓ̈ · ⲁⲩⲱ ϫⲓⲛⲧⲉⲧⲥⲏϭ ϣⲁⲧⲉⲧⲉⲟⲩⲛ̄ϭⲟⲙ ⲙ̄ⲙⲟⲥ ⲉϫⲉⲕⲟⲩϩⲱⲃ ⲉⲃⲟⲗ :-
</p>
<p n="02">
ⲁⲩⲱ ⲉϣϫⲉ ⲁⲛⲟⲕ ⲡⲉⲧⲉⲟⲩⲛ̄ⲟⲩⲟⲛ ⲉⲣⲟⲓ̈ ϫⲉⲁⲓ̈ⲉⲓ ϣⲁⲣⲱⲧⲛ̄ ⲛ̄ⲟⲩⲥⲟⲡ ⲁⲩⲱ ⲥⲛⲁⲩ · ⲁⲩⲱ ϣⲟⲙⲛ̄ⲧ  ⲁⲓ̈ϣⲁϫⲉ ⲛⲙ̄ⲙⲏⲧⲛ̄ ϩⲛ̄ⲧⲁⲧⲁⲡⲣⲟ ⲙⲁⲣⲓϣⲱⲡⲉ ⲉⲧⲉⲧⲛ̄ϯ  ϩⲁⲡ ⲉⲣⲟⲓ̈ ϩⲙ̄ⲡⲙⲁ ⲉⲧⲙ̄ⲙⲁⲩ · ⲁⲩⲱ ⲉϣϫⲉ ⲛ̄ⲧⲱⲧⲛ̄ ⲡⲉⲧⲉⲟⲩⲛ̄ⲟⲩⲟⲛ ⲉⲣⲱⲧⲛ̄ ϫⲉⲁⲓ̈ⲉⲓ ϣⲁⲣⲱⲧⲛ̄ · ⲉⲁⲛⲥⲙⲓⲛⲉ ⲛ̄ⲟⲩⲇⲓⲁⲑⲏⲕⲏ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡϫⲟⲉⲓⲥ ⲓ̄ⲥ̄ ⲉϥϩⲙⲟⲟⲥ ⲉϫⲙ̄ⲡⲉⲑⲣⲟⲛⲟⲥ ⲙ̄ⲡⲉϥⲉⲟⲟⲩ  ·
</p>
<p n="03">
ⲉⲓⲧⲉ ⲅⲁⲣ ⲉⲓⲥⲏϣ · ⲉⲓⲧⲉ ⲉⲓⲧⲙⲁⲓⲏⲩ  ⲧⲁⲛⲁⲅⲕⲏ  ⲉⲣⲟⲓ̈ ⲧⲉ ⲉⲧⲣⲁϯϩⲁⲡ ⲉⲧⲟⲩⲉⲓ ⲧⲟⲩⲉⲓ ⲙ̄ⲙⲱⲧⲛ̄ ⲙ̄ⲡⲉϥⲙ̄ⲧⲟ ⲉⲃⲟⲗ ϫⲉⲙ̄ⲡⲉⲓ̈ϯⲥⲟ  ⲉⲧⲣⲁⲉⲓ  ϣⲁⲣⲱⲧⲛ̄ ⲛ̄ⲧⲁϣⲁϫⲉ ⲛⲙ̄ⲙⲏⲧⲛ̄ ϩⲛ̄ⲧⲁⲧⲁⲡⲣⲟ · ⲁⲩⲱ ⲛ̄ⲧⲱⲧⲛ̄ ϩⲱⲧⲧⲏⲩⲧⲛ̄ ϩⲁⲡⲥ̄ ⲅⲁ ⲉⲣⲱⲧⲛ̄ ⲡⲉ ⲉⲧⲣⲉⲧⲟⲩⲉⲓ ⲧⲟⲩⲉⲓ ⲙ̄ⲙⲱⲧⲛ̄ ϫⲓ ⲕⲁⲧⲁⲛⲉⲥϩⲃⲏⲩⲉ ⲙ̄ⲡⲉϥⲙ̄ⲧⲟ ⲉⲃⲟⲗ ·
</p>
<p n="04">
ⲙ̄ⲙⲟⲛ ⲣⲱ ⲉⲃⲟⲗ ⲙ̄ⲡⲁϣⲁⲓ̈ ⲛ̄ⲧⲃ̄ϣⲉ ⲉⲧⲥⲱⲣⲙ̄ ⲙ̄ⲡⲉⲧⲛ̄ⲡ̄ⲛ̄ⲁ̄ · ⲟⲩⲛ̄ϣⲁϫⲉ ⲛ̄ⲧⲉⲓ̈ϩⲉ ϩⲙ̄ⲡⲉⲧⲛ̄ϩⲏⲧ ⲉⲧⲣⲉⲧⲛ̄ϭⲱϣⲧ̄ ⲉϩⲟⲩⲛ ⲉ˻ⲡ˼ϩⲟ ⲙ̄ⲡϫⲟⲉⲓⲥ ⲓ̄ⲥ̄ ⲙⲛ̄ⲡϩⲟ ⲛ̄ⲛⲉϥⲡⲉⲧⲟⲩⲁⲁⲃ ⲧⲏⲣⲟⲩ · ⲏ ⲉϩⲟⲩⲛ ⲉϩⲣⲁⲩ ⲛ̄ⲛⲉⲛⲉⲓⲟⲧⲉ ⲛⲁⲓ̈ ⲉⲛⲧⲁⲩⲥⲉⲩϩⲧⲏⲩⲧⲛ̄ ⲉϩⲟⲩⲛ ϫⲉⲕⲁⲥ ⲉⲩⲉⲛⲁⲩ ⲉⲣⲱⲧⲛ̄ ϩⲛ̄ⲟⲩⲣⲁϣⲉ ·
</p>
<p n="05">
ⲧⲉⲛⲟⲩ ⲇⲉ ϩⲱⲱϥ ⲧⲉⲧⲛ̄ϣⲟⲟⲡ ⲛⲁⲛ  ⲛ̄ⲛⲟϭⲛⲉϭ ⲙⲛ̄ⲟⲩⲙ̄ⲕⲁϩ ⲛ̄ϩⲏⲧ ϩⲣⲁⲓ̈ ϩⲛ̄ⲙ̄ⲡⲏⲩⲉ · ⲕⲁⲓ ⲅⲁⲣ ⲁⲩⲃⲱⲕ ⲉⲃⲟⲗ ϩⲓⲧⲟⲟⲧⲛ̄ ⲉⲩⲙⲟⲕϩ̄ ⲛ̄ϩⲏⲧ ⲉⲙⲁⲧⲉ ⲉⲧⲃⲏⲧⲏⲩⲧⲛ̄  · ⲉⲧⲃⲉϫⲉⲧⲉⲧⲛ̄ϩⲓⲏ ϣⲟⲟⲡ ⲁⲛ ⲉⲩⲥⲟⲟⲩⲧⲛ̄ · ⲟⲩⲇⲉ  ⲉⲩⲧⲃ̄ⲃⲟ  ⲕⲁⲧⲁⲑⲉ  ⲉⲧⲥⲏϩ · 
</p>
<p n="06">
ⲏ ⲥϩⲙ̄ⲡⲉⲧⲛ̄ϩⲏⲧ ⲉⲛⲁⲩ ⲉⲣⲟⲛ · ⲕⲁⲧⲁⲑⲉ ⲉⲧⲛ̄ⲟⲩⲉϣⲛⲁⲩ ⲉⲣⲱⲧⲛ̄ · ⲉϣϫⲉ ϩⲉ ⲉⲓ̈ⲉ ⲉⲧⲃⲉⲟⲩ ⲙ̄ⲡⲉⲧⲛ̄ϯϩⲧⲏⲧⲛ̄ ⲉⲡⲁϣⲁϫⲉ ⲡⲁⲓ̈ ⲉⲛⲧⲁⲓ̈ϫⲟⲟϥ ⲛⲏⲧⲛ̄ ϩⲛ̄ⲧⲁⲧⲁⲡⲣⲟ ⲉⲧⲉⲧⲛ̄ⲥⲱⲧⲙ̄ ⲧⲏⲣⲧⲛ̄ · ϫⲉⲙ̄ⲡⲣ̄ϩⲉⲡⲗⲁⲁⲩ ⲉⲣⲟⲛ ϩⲁⲧⲛ̄ⲧⲏⲩⲧⲛ̄ ⲁⲗⲗⲁ ⲧⲛ̄ⲛⲟⲟⲩϥ ⲛⲁⲛ {ⲥ̄ⲗ̄ⲇ̄} ⲥⲛ̄ⲧⲛ̄ⲇⲓⲁⲕⲣⲓⲛⲉ ⲙ̄ⲙⲟϥ · ⲉⲓⲧⲉ ⲛ̄ⲧⲟⲟⲧⲟⲩ ⲛ̄ⲛⲉⲧⲛ̄ϩⲗ̄ⲗⲟⲓ̈ ⲉⲧⲧⲏϣ ⲛⲏⲧⲛ̄ · ⲏ ⲛ̄ⲧⲟⲟⲧⲟⲩ ⲛ̄ⲛⲉⲧⲏⲡ ⲧⲏⲣⲟⲩ ⲉⲣⲱⲧⲛ̄ ⲉⲧⲛⲏⲩ ⲛⲏⲧⲛ̄ :-
</p>
<p n="07">
ⲉⲧⲃⲉⲟⲩ ⲉⲩⲁⲙⲁϩⲧⲉ ⲙ̄ⲙⲱⲧⲛ̄ ⲉⲧⲙ̄ϫⲱ ⲉⲣⲟⲛ ⲙ̄ⲡⲉⲧϣⲟⲟⲡ ϩⲁⲧⲛ̄ⲧⲏⲩⲧⲛ̄ · ⲙⲏ ⲛ̄ⲥⲁⲃⲏⲗ ⲁⲛ ϫⲉϥⲧⲁⲗⲏⲩ ⲁⲛ ⲉϩⲣⲁⲓ̈ ⲉϫⲙ̄ⲡⲉⲧⲛ̄ⲡ̄ⲛ̄ⲁ̄ ⲉⲧⲣⲉⲧⲛ̄ϭⲱϣⲧ̄ ⲉϩⲟⲩⲛ ⲉϩⲣⲛ̄ⲛⲉⲧⲛ̄ϣⲏⲣⲉ · ⲙⲛ̄ⲛⲉⲧⲛ̄ⲥⲛⲏⲩ · ⲙⲛ̄ⲛⲉⲧⲛϩⲟⲟⲩⲧ · ⲙⲛ̄ⲛⲉⲧⲛ̄ⲉⲓⲟⲧⲉ · ⲙⲛ̄ⲛⲉⲧⲏⲡ ⲧⲏⲣⲟⲩ ⲉⲣⲱⲧⲛ̄ · ⲁⲩⲱ ⲛⲙ̄ⲙⲁⲛ ⲧⲏⲣⲛ̄ ϩⲓⲟⲩⲥⲟⲡ ϩⲙ̄ⲡⲙⲁ ⲉⲧⲉⲙⲉⲩⲡⲱⲣϫ̄ϩⲟⲟⲩⲧ  ⲉⲃⲟⲗ ϩⲓⲥϩⲓⲙⲉ · ⲁⲩⲱ ϩⲙ̄ⲡⲙⲁ ⲉⲧⲉⲣⲉⲡⲉⲛϩⲱⲃ ⲁⲩⲱ ⲡⲱⲧⲛ̄ ⲛⲁⲟⲩⲱⲛϩ̄ ⲉⲃⲟⲗ ⲙ̄ⲙⲁⲩ ⲛ̄ⲑⲉ ⲉⲧϥ̄ⲟ ⲙ̄ⲙⲟⲥ  ·
</p>
<p n="08">
ⲁⲩⲱ ϩⲙ̄ⲡⲙⲁ ⲉⲧⲉⲣⲉⲡϩⲱⲃ ⲛ̄ⲛⲁⲓ̈ ⲛⲁⲟⲩⲱⲛϩ̄ ⲉⲃⲟⲗ ⲉϥⲟ ⲛ̄ⲕⲁⲕⲉ · ⲁⲩⲱ ⲛ̄ⲧⲟⲟⲩ ϩⲱⲟⲩ ⲛ̄ⲥⲉϣⲱⲡⲉ ⲉⲩⲉⲓⲛⲉ ⲙ̄ⲙⲟϥ ϩⲛ̄ⲟⲩϭⲟⲥⲙ̄ ⲙⲛ̄ⲟⲩⲕⲣⲙ̄ⲧⲥ̄ · ⲁⲩⲱ ϩⲙ̄ⲡⲙⲁ ⲉⲧⲉⲣⲉⲡϩⲱⲃ ⲛ̄ⲛⲓⲕⲟⲟⲩⲉ ⲛⲁϣⲱⲡⲉ ⲉϥⲟ ⲛ̄ⲟⲩⲟⲉⲓⲛ · ⲁⲩⲱ ⲛ̄ⲧⲟⲟⲩ ϩⲱⲟⲩ ⲛ̄ⲥⲉϣⲱⲡⲉ ⲉⲩⲣ̄ⲟⲩⲟⲉⲓⲛ ⲛ̄ⲑⲉ ⲙ̄ⲡⲟⲩⲟⲉⲓⲛ  ⲕⲁⲧⲁⲑⲉ ⲉⲧⲥⲏϩ :-
</p>
<p n="09">
  
ⲏ ⲙ̄ⲙⲟⲛ ⲛ̄ⲧⲟϥ ⲉⲥϩⲙ̄ⲡⲉⲧⲛ̄ϩⲏⲧ ⲉⲧⲣⲉⲧⲟⲩⲉⲓ ⲧⲟⲩⲉⲓ ⲙ̄ⲙⲱⲧⲛ̄ ϭⲱϣⲧ̄ ⲉϩⲟⲩⲛ ⲉϩⲣⲙ̄ⲡϩⲟ ⲛ̄ⲧⲉⲧϩⲓⲧⲟⲩⲱⲥ ϩⲙ̄ⲡⲙⲁ ⲉⲧⲛ̄ⲛⲁⲃⲱⲕ ⲉⲙⲁⲩ · ⲉϣϫⲉ ⲥⲉ ⲉⲓ̈ⲉ ⲉⲧⲃⲉⲟⲩ ⲉⲣⲉⲧⲟⲩⲉⲓ ⲧⲟⲩⲉⲓ ⲙ̄ⲙⲱⲧⲛ̄ ⲙⲟⲟϣⲉ ϩⲛ̄ⲟⲩⲕⲣⲟϥ · ⲛ̄ⲧⲟ ⲙⲉⲛ ϫⲉϯⲛⲁϫⲱ ⲁⲛ ⲛⲧⲁⲓ̈ ⲛ̄ⲧⲕⲁⲕⲓⲁ ⲉⲧϩⲙ̄ⲡⲁϩⲏⲧ ⲉϩⲟⲩⲛ ⲉⲣⲟⲥ · ⲁⲩⲱ ⲧⲉⲓ̈ⲕⲉⲟⲩⲉⲓ ϫⲉⲛ̄ϯⲛⲁⲧⲁⲙⲟ ⲁⲛ ⲉⲡⲁⲙⲟⲥⲧⲉ ⲉⲧϩⲙ̄ⲥ
</book>
<book n="38" title="A Catechesis Commemorating Shenoute">
[ⲟ]ⲩⲕⲁⲑⲏⲕⲏⲥⲓⲥ [ⲛ̄]ⲧⲉⲡⲉⲛⲡⲉⲧⲟⲩ[ⲁⲁ]ⲃ ⲛ̄ⲉⲓⲱⲧ ⲁⲡⲁ ⲃⲏⲥⲁ ⲡⲁⲣⲭⲓⲙⲁⲛⲇⲣⲓⲧⲏⲥ ⲛ̄ⲧⲁϥⲧⲁⲩⲟⲥ ⲇⲉ ϩⲙ̄ⲡⲉϩⲟⲟⲩ ⲙ̄ⲡⲣ̄ⲡⲙⲉⲉⲩⲉ ⲙ̄ⲡⲉⲛϫⲟⲉⲓⲥ ⲛⲓⲱⲧ ⲉⲧⲟⲩⲁⲁⲃ ⲙ̄ⲡⲣⲟⲫⲏⲧⲏⲥ ⲁⲡⲁ ϣⲉⲛⲟⲩⲧⲉ ⲛ̄ⲥⲟⲩⲥⲁϣϥ̄ ⲙ̄ⲡⲉⲃⲟⲧ ⲉⲡⲏⲫ ϩⲛ̄ⲟⲩⲉⲓⲣⲏⲛⲏ ⲛ̄ⲧⲉⲡⲛⲟⲩⲧⲉ ϩⲁⲙⲏⲛ ·:·
</chapter>
<chapter n="01">
<p n="01">
ⲡϫⲟⲉⲓⲥ ⲡⲛⲟⲩⲧⲉ ⲡⲡⲁⲛⲧⲱⲕⲣⲁⲧⲱⲣ ⲉϥⲉⲥⲙⲟⲩ ⲉⲣⲱⲧⲛ̄ ⲙⲛ̄ⲛⲉⲧⲛ̄ϣⲏⲣⲉ ⲧⲁⲅⲁⲡⲏ ⲉⲧⲛ̄ϩⲏⲧⲧⲏⲩⲧⲛ̄ ⲉϩⲟⲩⲛ ⲉⲡⲛⲟⲩⲧⲉ ⲛ̄ⲧⲟⲥ ⲉⲧⲥⲱⲟⲩϩ ⲙ̄ⲙⲱⲧⲛ̄ ⲉϩⲟⲩⲛ ⲉⲡⲉⲓⲙⲁ · ⲁⲩⲱ ⲡⲉⲧⲉⲧⲛ̄ⲡⲏⲧ ⲉⲣⲁⲧϥ̄ ⲡⲉ ⲡⲥⲱⲧⲏⲣ ⲓ̄ⲥ̄ · ⲉϥⲉⲥⲙⲟⲩ ϭⲉ ⲧⲉⲛⲟⲩ ⲛ̄ϭⲓⲡⲥⲱⲧⲏⲣ ⲓ̄ⲥ̄ ⲉⲡⲟⲩⲁ ⲡⲟⲩⲁ ⲙ̄ⲙⲱⲧⲛ̄ ϩⲙ̄ⲡⲉⲓⲙⲁ ⲙ̄ⲡⲟⲟⲩ · 
</p>
<p n="02">
ⲉϣϫⲉ ⲡⲙⲁ ⲉⲧⲉⲣⲉⲥⲛⲁⲩ ⲏ ϣⲟⲙⲛ̄ⲧ ⲥⲟⲟⲩϩ ⲉⲣⲟϥ ⲉⲡⲉϥⲣⲁⲛ ϥϣⲟⲟⲡ ⲛⲙ̄ⲙⲁⲩ ϩⲛ̄ⲧⲉⲩⲙⲏⲧⲉ ⲛ̄ϭⲓⲡϫⲟⲉⲓⲥ  . ⲏ ⲡⲟⲥⲟ ⲙⲁⲗⲗⲟⲛ ⲡⲉⲓⲙⲏⲏϣⲉ ⲛ̄ϯϭⲟⲧ ⲉⲧⲥⲟⲟⲩϩ ⲉⲡⲉⲓⲧⲟⲡⲟⲥ ⲉⲧⲟⲩⲁⲁⲃ ⲙ̄ⲡⲟⲟⲩ ϩⲙ̄ⲡⲉϥⲣⲁⲛ ⲙⲛ̄ⲡⲣ̄ⲡⲙⲉⲉⲩⲉ ⲙ̄ⲡⲉϥϩⲙ̄ϩⲁⲗ ⲉⲧⲟⲩⲁⲁⲃ ⲁⲡⲁ ϣⲉⲛⲟⲩⲧⲉ ·
</p>
<p n="03">
ⲁⲗⲏⲑⲱⲥ ⲛ̄ⲧⲕⲟⲩϣⲟⲩⲣ̄ⲡⲉϥⲙⲉⲉⲩⲉ ⲛ̄ⲕⲁⲓⲣⲟⲥ ⲛⲓⲙ ⲱ ⲡⲁⲉⲓⲱⲧ ⲉⲧⲟⲩⲁⲁⲃ · ϥϫⲱ ⲅⲁⲣ ⲙ̄ⲙⲟⲥ ⲛ̄ϭⲓⲡⲁⲡⲟⲥⲧⲟⲗⲟⲥ {1v} ⲉⲧⲟⲩⲁⲁⲃ ⲡⲁⲩⲗⲟⲥ ϫⲉⲁⲣⲓⲡⲙⲉⲉⲩⲉ ⲛ̄ⲛⲉⲧⲛ̄ⲛⲟϭ ⲛⲁⲓ ⲛ̄ⲧⲁⲩϫⲱ ⲛⲏⲧⲛ̄ ⲙ̄ⲡϣⲁϫⲉ ⲙ̄ⲡⲛⲟⲩⲧⲉ ⲛⲁⲓ ⲉⲧⲉⲧⲛ̄ϭⲱϣⲧ̄ ⲉⲡϫⲓⲥⲉ ⲛ̄ⲧⲉⲩⲁⲛⲁⲥⲧⲣⲟⲫⲏ · ⲧⲛ̄ⲧⲛ̄ⲧⲏⲩⲧⲛ̄ ⲉⲧⲉⲩⲡⲓⲥⲧⲓⲥ  . 
</p>
<p n="04">
ⲕⲧⲁⲓ̈ⲏⲩ ϩⲙ̄ⲡⲉⲕⲱⲛϩ̄ ⲁⲩⲱ ⲕⲧⲁⲓⲏⲩ ⲟⲛ ϩⲙ̄ⲡⲉⲕⲙⲟⲩ ⲁⲩⲱ ⲡⲉⲕⲣⲁⲛ ⲛⲁϣⲱⲡⲉ ⲉϥⲥⲙⲁⲙⲁⲁⲧ ϩⲁϩⲧⲏⲛ ⲁⲩⲱ ϩⲁϩⲧⲛ̄ⲡⲛⲟⲩⲧⲉ · ⲟⲩⲙⲉ ⲡⲉ ⲡϣⲁϫⲉ ⲛ̄ⲇⲁⲩⲉⲓⲇ ϫⲉⲡⲇⲓⲕⲁⲓⲟⲥ ⲛⲁϣⲱⲡⲉ ⲛⲣ̄ⲡⲙⲉⲉⲩⲉ ϣⲁⲉⲛⲉϩ · ⲁⲩⲱ ϫⲉⲡⲉⲕⲣ̄ⲡⲙⲉⲉⲩⲉ ⲛⲁϣⲱⲡⲉ ϫⲓⲛⲟⲩϫⲱⲙ ϣⲁⲟⲩϫⲱⲙ ·
</p>
<p n="05">
ⲧⲛ̄ⲥⲟⲟⲩⲛ ⲛ̄ⲛ̄ϩⲓⲥⲉ ⲛ̄ⲧⲁⲕϣⲟⲡⲟⲩ ϩⲓϫ[ⲙ̄]ⲡⲉⲓⲧⲟⲟⲩ · ⲧⲛ̄ⲥⲟⲟⲩⲛ ⲛ̄ⲧⲉ ˻ⲕ˼ⲙⲛ̄ⲧⲙⲁⲓϩⲏⲕ[ⲉ] ⲁⲩⲱ ⲛϥ̄ⲟⲃϣ̄ ⲁⲛ ⲛ̄ϭⲓⲡⲛⲟⲩⲧⲉ ⲉⲛⲉⲕⲣⲙ̄ⲉⲓⲟⲟⲩⲉ ⲙⲛ̄ⲛⲉⲕϣⲗⲏⲗ ⲙⲛ̄ⲛⲉⲕⲟⲩϣⲏ ⲛ̄ⲣⲟⲉⲓⲥ · ⲟⲩⲣⲱⲙⲉ ⲉⲁϥϯⲉⲟⲟⲩ ⲙ̄ⲡⲛⲟⲩⲧⲉ ϩⲓϫⲙ̄ⲡⲕⲁϩ · ⲛⲁϣ ⲛ̄ϩⲉ ⲉⲣⲉⲟⲩⲁ ⲛⲁϫⲟⲟⲥ ϫⲉⲙ̄ⲡⲉⲡⲛⲟⲩⲧⲉ ⲛ̄ⲧⲟϥ ϯⲉⲟⲟⲩ ⲛⲁϥ ϩⲁϩⲧⲏϥ ·
</p>
<p n="06">
ⲉⲓϫⲱ ⲙ̄ⲡⲁⲓ̈ · ϫⲉⲟⲩⲣⲱⲙⲉ ⲉⲁϥⲥⲉⲓ ϩⲛ̄ⲧⲙⲉⲗⲉⲧⲏ ⲛ̄ⲛⲉⲕⲣⲁⲫⲏ · ⲙⲛ̄ⲙ̄ⲙⲟⲕϩⲥ̄ ⲙ̄ⲡⲉⲭ̄ⲥ̄ ⲛⲁϣ ⲛ̄ϩⲉ ⲛϥ̄ⲛⲁϯ ⲛⲁϥ ⲁⲛ ⲙ̄ⲡⲧⲟⲩⲉⲓⲟ ⲛ̄ⲛⲉϥϩⲓⲥⲉ · ⲃⲱⲕ ⲉϩⲣⲁⲓ̈ ⲉϫⲛ̄ϯⲡⲉⲧⲣⲁ ⲛ̄ⲧⲉⲧⲛ̄ⲛⲁⲩ ⲉⲛϩⲓⲥⲉ ⲛⲁⲛ 
</book>
<book n="39" title="To a Nun in Charge in a Convent">
<chapter n="01">
<p n="01">
. . . . . . . . ⲟⲩϥ . . . . . . . . ⲥⲧⲁ[ⲥⲓⲥ] ⲟⲩⲃ[ⲉⲡ]ⲛⲟⲩ[ⲧⲉ] ⲙⲛ̄ⲟⲩϩⲟ[ⲧϩ]ⲧ ⲙⲛ̄ⲟⲩⲉⲃ[ϣⲉ] ⲁⲩⲱ ⲛ̄ⲁϣ ⲛ̄[ϩⲉ] ˻ⲙ̄˼ⲡⲛⲟⲩⲧⲉ [ⲛⲁϫ]ⲛⲟⲩ ⲁⲛ ⲛ̄ⲧⲟ ⲉϩⲉⲛⲣⲱⲙⲉ ⲉⲩⲟⲓ̈ ⲛ̄ⲧⲟⲟⲧϥ ⲛ̄ⲑⲉ ⲛ̄ⲛⲉϥⲁⲅⲅⲉⲗⲟⲥ ⲛⲁⲓ ⲛ̄ⲧⲁϥϭⲁⲗⲱⲟⲩ ⲉⲣⲟ · ⲉⲣⲙⲉⲉⲩⲉ ⲉⲟⲩ ⲛ̄ⲧⲟ ⲙⲁⲧⲁⲙⲟⲓ̈ ⲉⲡⲟⲩϣⲟϫⲛⲉ ⲛ̄ϩⲟⲩⲟ ⲉⲧⲛ̄ϩⲏⲧⲉ ⲧⲁⲣⲛ̄ⲉⲓⲙⲉ ϫⲉϥⲣⲁⲛⲁϥ ⲙ̄ⲡϫⲟⲉⲓⲥ ⲛ̄ⲧⲁϯϩⲏⲩ ⲛ̄ⲟⲩ ϩⲁⲧⲏ ϫⲓⲛⲛ̄ϣⲟⲣⲡ̄ ⲉⲧⲃⲉⲧⲟⲩϭⲓⲛϣⲁϫⲉ ⲉⲧϩⲟⲗϭ ⲙⲛ̄ⲡⲉⲥⲙⲟⲩ ⲉⲧⲉⲧⲛ̄ⲙⲁⲕⲁⲣⲓⲍⲉ ⲛ̄ⲛⲉⲧⲛ̄ⲉⲣⲏⲩ ⲉⲧⲉⲧⲛ̄ⲧϩⲓⲏⲩ ⲉϩⲣⲁⲓ ϩⲛ̄ⲛⲉⲧⲛ̄ⲟⲩⲱϣ ⲛ̄ϩⲏⲧ ⲛ̄ⲧⲁϩⲉ ϩⲱⲱⲧ ⲟⲛ . . . <pb n="?"> 3 lines missing . . .  ⲣⲟ . . . . . . . . . ⲁⲣⲡ . . . . . . . ⲩⲛ̄ⲧⲁⲛϥ̄ . . . . . . ⲉⲧⲃⲉⲛⲉⲛⲡⲉⲑⲟⲟⲩ ⲛ̄ⲧⲁⲛⲁⲁⲩ ϩⲙ̄ⲡⲉⲟⲩⲟⲉⲓϣ ⲉⲧⲙ̄ⲙⲁⲩ ⲛⲁⲓ̈ ⲉⲧⲉⲛϫⲓϣⲓⲡⲉ ⲉϫⲱⲟⲩ ⲧⲉⲛⲟⲩ ⲕⲁⲧⲁⲡϣⲁϫⲉ ⲙ̄ⲡⲁⲡⲟⲥⲧⲟⲗⲟⲥ · ⲑⲁⲏ ⲅⲁⲣ ⲛ̄ⲛⲉϩⲃⲏⲩⲉ ⲉⲑⲟⲟⲩ ⲉⲧⲙ̄ⲙⲁⲩ ⲡⲉ ⲡⲙⲟⲩ ⲡⲉ · ⲡϥⲟⲧⲟⲩ ⲉⲃⲟⲗ ϩⲛ̄ⲧⲟⲣⲅⲏ ⲙ̄ⲡⲛⲟⲩⲧⲉ ϩⲛ̄ⲛⲉϩⲟⲟⲩ ⲉⲧⲙ̄ⲙⲁⲩ ⲁⲗⲗⲁ ⲡⲉϩⲙⲟⲧ ⲛ̄ⲓ̄ⲥ̄ ϣⲏⲡ ϫⲉⲕⲁⲛ ⲁϥⲧⲁϣⲟ ⲙ̄ⲡⲉϥϭⲱⲛⲧ̄ ⲁϥⲁⲙⲁϩⲧⲉ ⲙ̄ⲙⲟⲛ ⲉⲧⲙ̄ϥⲟⲧⲛ̄ ⲉⲃⲟⲗ · ⲉϣⲱⲡⲉ ⲉⲛϣⲁⲛⲧⲙ̄ⲉⲓⲙⲉ ϩⲁⲧⲏⲛ ⲁⲩⲱ ϩⲁⲧⲏⲛⲧⲏⲩⲧⲛ̄ ⲉⲡⲉϩⲙⲟⲧ ⲙ̄ⲡϫⲟⲉⲓⲥ ⲉⲛⲧⲁϥⲁⲁϥ ⲛⲙ̄ⲙⲁⲛ ϩⲙ̄ⲡⲉⲓⲟⲩⲟⲉⲓϣ ⲧⲉⲛⲟⲩ . . . <pb n="?"> 2 lines missing . . . ϩⲛ̄ⲛ[ⲉⲡⲓⲥⲧ]ⲟⲗⲏ ⲧⲏⲣ[ⲟⲩ ⲙ̄ⲙ]ⲟⲛ ⲉⲛⲥ˻ⲟⲟ˼[ⲩ]˻ϩ˼ ⲉϩⲟⲩⲛ ϩⲓⲟⲩⲥⲟⲡ ⲁⲩⲱ ⲛ̄ⲧⲟ ϩⲱⲱⲧⲉ ⲉⲣϣⲁⲛⲧⲙ̄ⲇⲓⲁⲕⲣⲓⲛⲉ ⲙ̄ⲙⲟ ⲧⲉⲛⲁϫⲟⲟⲥ ϫⲉⲉⲓⲙⲟⲥⲧⲉ ⲙ̄ⲙⲟ ⲉⲓϫⲱ ⲛ̄ⲛⲁⲓ ⲛⲉ ⲛ̄ⲧⲉⲓϩⲉ ⲁⲗⲗⲁ ϯϫⲱ ⲙ̄ⲙⲟⲥ ⲛⲉ ϫⲉⲉⲓⲉⲓⲣⲉ ⲙ̄ⲡⲙⲉⲉⲩⲉ ⲙ̄ⲡⲟⲩϩⲓⲥⲉ ⲙⲛ̄ⲛ̄ⲕⲟⲟⲩⲉ ⲉⲧⲛⲙ̄ⲙⲉ ⲉⲓϫⲱ ⲛⲏⲧⲛ̄ ⲛ̄ⲛⲁⲓ̈ ⲉⲓⲙⲉ ⲇⲉ ⲛ̄ⲧⲟϥ ⲉⲡⲁⲓ ϫⲉⲉⲣϣⲁⲛⲧⲙ̄ⲕⲁⲁⲥ ϩⲙ̄ⲡⲟⲩϩⲏⲧ ϫⲓⲛⲙ̄ⲡⲟⲟⲩ ⲉⲃⲟⲗ ⲉϣⲱⲱⲧ ⲉⲃⲟⲗ ⲙⲙⲟ ⲙ̄ⲙⲛ̄ⲧⲕⲁⲧⲁⲣⲱⲙⲉ ⲛⲓⲙ ⲙⲛ̄ϩⲩⲡⲟⲕⲣⲩⲥⲓⲥ ⲛⲓⲙ ⲛ̄ⲧⲉϫⲉⲙⲉ ϩⲁⲧⲛ̄ⲛ̄ⲣⲱⲙⲉ ⲛ̄ⲧⲁⲩϭⲁⲗⲱⲟⲩ ⲉⲣⲟ ⲁⲩⲱ ⲛⲧⲉⲧⲛ̄ⲛⲟⲟⲩ ⲛⲁⲛ ⲙ̄ⲡϣⲁϫⲉ ⲉⲧⲟⲩⲟϫ ⲁⲩⲱ ⲛ̄ⲧⲉⲧⲙ̄ϩⲩⲡⲟⲕⲣⲓⲛⲉ ⲛⲙ̄ . . . <pb n="?"> 2 lines missing . . .ϩⲱ . . . . . . . . ϫ˻ⲉ˼  . . . . . . . [ⲉ]ϩⲣⲁⲓ [ⲉⲩ]ⲕⲣⲓⲙ[ⲁ ⲛ̄]ⲧⲟ ⲁⲩⲱ ⲛ̄ⲧⲟ[ⲟⲩ] ϯⲛⲁⲗⲩⲡⲉⲓ ⲙ̄ⲙ[ⲟ] ⲁⲩⲱ ϯⲛⲁⲁⲛⲁ[ⲭⲱ]ⲣⲉⲓ ⲉⲃⲟⲗ ⲙ̄ⲙ[ⲟ] ⲕⲟⲩ ⲕⲟⲩⲓ̈ [ⲙ̄]ⲡⲟⲩⲱϣ ⲙⲡⲁϩⲏⲧ ⲉⲧⲉⲟⲩⲛ̄ⲧⲁⲓ̈ϥ ⲉϩⲟⲩⲛ ⲉⲣⲟ ⲉⲃⲟⲗ ϫⲉⲉⲣⲉⲕⲱⲧⲉ ⲛ̄ⲥⲁⲑⲉ ⲛ̄ϯϩⲉ ⲛ̄ⲧⲉⲡⲛⲟⲩⲧⲉ ⲙⲉⲥⲧⲱⲓ̈ : ⲁⲩⲱ ⲛϥ̄ϭⲱⲛⲧ̄ ⲉⲣⲟⲓ̈ ϫⲉⲁⲓⲁⲛⲓⲭⲉ ⲙ̄ⲙⲟ ϩⲁⲧⲏ ⲛ̄ⲧⲉϣⲱⲱⲧ ⲁⲛ ⲉⲃⲟⲗ ⲙ̄ⲡϣⲁϫⲉ ⲛ̄ⲧⲙⲉ ⲙⲛ̄ⲧⲉⲥⲃⲱ ⲉⲧⲟⲩⲟϫ ⲛ̄ⲛ̄ⲣⲱⲙⲉ ⲉⲧϩⲁⲧⲏ ⲉⲧⲉⲣⲉⲓ̄ⲥ̄ ⲛⲁϫⲛⲟⲩ ⲉⲣⲟⲟⲩ · ⲁⲛⲉⲣⲉⲧⲙⲛ̄ⲧⲣⲉϥⲁⲣⲓⲥⲕⲉ ⲛ̄ⲣⲱⲙⲉ ⲟ ⲁⲛ ⲛ̄ϫⲟⲉⲓⲥ ⲉⲣⲟ ⲛ̄ϩⲟⲩⲟ ⲉⲁⲣⲓⲥⲕⲉ ⲙ̄ⲡⲛⲟⲩⲧⲉ ⲛⲉϥⲛⲁⲉⲓ ⲁⲛ ⲡⲉ . . . . . . . ⲙⲟⲕϩ̄ . . . . . . ⲟⲟⲧⲉ . . . . . . . ⲛ̄ⲧⲟϥ . . . . . . ⲛⲏⲩ ⲉⲧ . . . ⲁϥ · ⲟ[ⲩ]ⲛⲟⲩϭⲓⲛⲉϣⲁϫⲉ ϣⲟⲟⲡ ϩⲛ̄ⲧⲧⲁⲡⲣⲟ ⲛ̄ⲛ̄ⲣⲱⲙⲉ ϫⲉⲁⲩϯ ⲛ̄ⲟⲩϣⲏⲣⲉ ⲛ̄ⲟⲩⲥⲏϭⲉ ⲁϥⲙⲟⲟⲩⲧϥ̄ ϩⲙ̄ⲡⲁϣⲁⲓ̈ ⲙ̄ⲡϯⲡⲓ ⲉⲣⲱϥ · ⲛ̄ⲧⲉⲓϩⲉ ⲟⲛⲧⲉ ⲟⲩⲛ̄ϩⲉⲛⲣⲱⲙⲉ ⲁⲓ̄ⲥ̄ ϭⲁⲗⲉϩⲉⲛⲣⲱⲙⲉ ⲉⲣⲟⲟⲩ ϩⲱⲥ ϣⲏⲣⲉ ⲁⲩⲱ ϩⲱⲥ ϣⲉⲉⲣⲉ ⲁⲩⲙⲟⲟⲩⲧⲟⲩ ϩⲛ̄ⲧⲉⲩϭⲓⲛϣⲁϫⲉ ⲉⲧϩⲟⲗϭ̄ ⲙⲛ̄ⲡⲉⲩⲥⲙⲟⲩ · ⲉⲁⲩⲛⲓⲭⲉ ⲙ̄ⲙⲟⲟⲩ ϩⲛ̄ϩⲉⲛⲟⲩⲱϣ ⲛ̄ⲥⲁⲣⲕⲓⲕⲟⲛ ϣⲁⲛⲧⲟⲩⲙⲟⲩ ϩⲣⲁⲓ ϩⲙ̄ⲡⲉⲑⲟⲟⲩ ⲛⲓⲙ · ⲁⲩⲱ ⲙ̄ⲡⲟⲩⲡⲁⲓⲇⲉⲩⲉ ⲙ̄ⲙⲟⲟⲩ ⲕⲁⲧⲁⲛⲉⲅⲣⲁⲫⲏ ϩⲛ̄ϩⲉⲛⲥⲏϣⲉ ⲙⲛ̄ϩⲉⲛϫⲡⲓⲟ ϫⲉⲉⲩⲉⲱⲛϩ̄ ϩⲣⲁⲓ̈ ϩⲙ̄ⲡⲉⲧⲛⲁⲛⲟⲩϥ ⲛⲓⲙ · ⲉⲛⲉⲣⲉⲟ ˻ⲇ˼ⲉ ⲛ̄ . . . . . . . . ˻ⲱ˼ⲧ ϩ . . . . . . . ⲙⲛ . . . . . . . . . . . ⲛⲙ̄ⲙⲉ . . . . . . . ⲛ̄ⲟⲩⲱ. ⲛ˻ⲧ˼ⲉϩⲉ ϩⲱⲱⲧ[ⲉ] ⲛⲉⲣⲁⲣ̄ⲗⲁⲁⲩ ⲁⲛ ⲡⲉ ⲛ̄ϩⲱⲃ ϫⲉⲛ̄ⲛⲉⲗⲩⲡⲉⲓ ⲙ̄ⲙⲟⲥ ϫⲉⲛ̄ⲛⲉⲥⲗⲩⲡⲉⲓ ⲙ̄ⲙⲟ ϩⲱⲱⲧⲉ ⲛ̄ⲧⲉⲡⲉⲓⲑⲉ ϩⲱⲱϥ ⲛ̄ϩⲟⲓⲛⲉ ⲉⲩⲁⲓⲧⲉⲓ ⲛ̄ϩⲉⲛϩⲃⲏⲩⲉ ⲕⲁⲧⲁⲛⲉⲩⲟⲩⲱϣ ⲛ̄ϩⲏⲧ ϣⲁⲛⲧⲟⲩⲛⲟⲉⲓⲛ ⲛ̄ⲧⲥⲩⲛⲁⲅⲱⲅⲏ ⲧⲏⲣⲥ̄ ϩⲁⲧⲏⲧⲛ̄ ⲁⲩⲱ ϩⲁⲧⲏⲛ ϩⲱⲱⲛ ϩⲛ̄ⲧⲗⲩⲡⲏ ⲙⲛ̄ⲡⲙ̄ⲕⲁϩ ⲛ̄ϩⲏⲧ ⲙⲛ̄ⲡⲧⲱϩ ⲉⲧⲛⲁϣⲱϥ ⲙⲛⲧϭⲓⲛϣⲁϫⲉ ⲉⲧⲟϣ ⲉⲧⲙⲉϩ ⲛ̄ⲛⲟⲃⲉ ⲛⲓⲙ ⲙⲏ ⲛϥ̄ⲥⲏϩ ⲁⲛ ϩⲛ̄ⲛⲉⲡⲓⲥⲧⲟⲗⲏ ⲏ ⲙ̄ⲡⲉⲓⲧⲛ̄ⲛⲟⲟⲩ ⲛⲉ ⲛⲟⲩⲙⲏⲏϣⲉ ⲛ̄ⲥⲟⲡ ϫⲉⲙ̄ⲡⲉⲓⲣ̄ϩⲱⲃ ⲙⲁⲩⲁⲁⲧⲉ ⲉⲡⲧⲏⲣϥ̄ ⲉϫⲛ̄ⲧⲉⲧⲧⲏⲩϣ ⲛⲙ̄ⲙⲉ ⲁⲩⲱ ⲉⲧⲃⲉⲟⲩ ⲙ̄ⲡⲉⲧⲛ̄ . . . . . . . . . ⲧⲛ . . . . . . . . . ⲉⲧⲛ . . . .  . . . . ⲉ˻ⲧ˼ⲉ . ⲉ . . . . . ⲟⲟⲩⲥ ˻ⲉ˼ϥⲓⲡⲣⲟ[ⲟ]ⲩϣ ⲛ̄ⲛⲉⲧⲟ ⲛ̄ϭⲱ[ⲃ] ⲉⲛⲉⲩⲟⲩⲉⲣⲏⲧⲉ ⲙⲛ̄ⲡⲉⲩⲕⲉⲥⲱⲙⲁ ⲁϩⲣⲟ ⲁⲣⲧⲛ̄ⲛⲟⲟⲩ ⲛⲁⲛ ⲉϫⲱⲥ ⲏ ⲁϩⲣⲟ ⲁⲣϣⲁϫⲉ ⲙⲁⲩⲁⲁⲧⲉ ⲙⲛ̄ⲡϩⲗ̄ⲗⲟ ⲉⲧⲧⲏϣ ⲉⲡⲙⲁ ⲙⲡⲣⲟ ϩⲁⲧⲏⲧⲛ̄ ⲙ̄ⲡⲥ̄ⲉⲓ ⲛⲙ̄ⲙⲉ ⲙⲏ ⲛϥⲥⲏϩ ⲁⲛ ϩⲛ̄ⲛⲉⲡⲓⲥⲧⲟⲗⲏ ⲏ ⲙ̄ⲡⲓⲧⲛ̄ⲛⲟⲟⲩ ⲛⲏⲧⲛ̄ ⲛϩⲁϩⲁ ⲛ̄ⲥⲟⲡ ϫⲉⲙⲡⲣ̄ⲧⲣⲉⲗⲁⲁⲩ ⲛ̄ⲥϩⲓⲙⲉ ⲃⲱⲕ ⲉⲃⲟⲗ ⲉⲡⲙⲁ ⲙ̄ⲡⲣⲟ ⲙⲁⲩⲁⲁⲥ ⲏ ⲙⲙⲟⲛ ⲛ̄ⲥⲉⲥⲟⲟⲩⲛ ⲁⲛ ⲛ̄ϭⲓⲛ̄ϩⲗ̄ⲗⲟ ⲉⲧⲧⲏϣ ϩⲁⲧⲏⲧⲛ̄ ϫⲉϥⲥⲏϩ ⲛ̄ⲧⲉⲓϩⲉ ϩⲛ̄ⲛⲉⲡⲓⲥⲧⲟⲗⲏ ⲏ ⲙ̄ⲡⲓϫⲟⲟⲥ ⲛⲁⲩ ⲛ̄ϩⲁϩ ⲛ̄ⲥⲟⲡ ϩⲛ̄ⲟⲩⲛⲟϭ ⲛ̄ϩⲧⲟ[ⲣ] . . . . . . ⲉⲣⲱⲧⲛ . . . . . . ⲉⲧⲙ̄ϣ[ⲁϫⲉ] . . . . ⲥϩⲓⲙⲉ ⲉ . . . . . ⲉⲓⲧⲉ ⲛⲉⲥⲛ[ⲏⲩ ⲉ]ⲧⲛ̄ϩⲟⲩⲛ ϩⲛⲧ˻ⲥ˼ⲩⲛⲁⲅⲱⲅⲏ ϩⲁⲧⲛ̄ⲧⲏⲩⲧⲛ̄ · ⲉⲓⲧⲉ ϩⲟⲓⲛⲉ ⲉⲁⲩⲉⲓ ϩⲓⲃⲟⲗ ⲉⲓⲙⲏⲧⲉⲓ ⲉⲧⲉⲧⲙ̄ⲙⲁⲩ ⲙ̄ⲡⲉⲥⲛⲁⲩ ⲁⲩⲱ ⲁϩⲣⲟⲟⲩ. ⲙ̄ⲡⲟⲩⲣ̄ϩⲟⲧⲉ ϩⲏⲧⲟⲩ ⲛ̄ⲛ̄ϣⲁϫⲉ ⲙⲡⲛⲟⲩⲧⲉ ⲙⲛⲛⲉϥⲛⲧⲟⲗⲏ ⲏ ⲁϩⲣⲱⲧⲛ̄ ⲧⲉⲧⲛ̄ⲥⲱϣ ⲙ̄ⲙⲟⲟⲟⲩ ⲛ̄ⲧⲱⲧⲛ̄ ϩⲛ̄ⲧⲉⲧⲛⲡⲁⲣⲁⲃⲁⲥⲓⲥ · ⲙⲏ ϩⲉⲛⲛ̄ⲧⲟⲗⲏ ⲁⲛ ⲛⲉ ⲛ̄ⲧⲉⲡⲱⲛϩ̄ ⲉⲡⲉⲧⲛⲁⲕⲁⲁⲩ ⲛⲥⲱϥ ϩⲁⲧⲏⲛ ⲁⲩⲱ ϩⲁⲧⲛ̄ⲧⲏⲩⲧⲛ̄ ⲥⲉⲛⲁⲙⲟⲩ ⲛ̄ⲑⲉ ⲟⲛ ⲛ̄ⲧⲉϩⲟⲩⲉⲓⲧⲉ · ⲏ ⲙ̄ⲙⲟⲛ ⲟⲩϣⲓⲡⲉ ⲛⲏⲧⲛ̄ ⲁⲛ ⲡⲉ ⲕⲁⲧⲁⲡⲉⲛⲃⲓⲟⲥ ⲉⲧⲣⲉⲟⲩⲉⲓ ⲙ̄ⲙⲱⲧⲛ̄  
</book>
<book n="4" title="On Repentence">
<chapter n="01">
<p n="01">
<pb n="ⲧ̄ⲛ̄ⲑ̄"/> [ⲛⲟⲩ]ϩⲙ̄ ˻ⲉ˼ⲡⲟⲛⲏⲣⲟⲛ ⲛⲓⲙ · ⲛⲅ̄ⲥⲕⲉⲡⲁⲍⲉ ⲙ̄ⲙⲟⲟⲩ · ⲛⲅ̄ⲧⲁϫⲣⲟⲟⲩ ϩⲛ̄ⲧⲉⲩϩⲩⲡⲟⲙⲟⲛⲏ · ⲛⲅ̄ϯϭⲟⲙ ⲛⲁⲩ · ⲛⲅ̄ϯⲥⲛ̄ⲧⲉ ⲛⲁⲩ ⲉⲧⲣⲉⲩⲛⲟⲩϩⲙ̄ ⲉⲃⲟⲗ ϩⲛ̄ⲛ̄ϭⲟⲣϭⲥ̄ ⲙ̄ⲡⲇⲓⲁⲃⲟⲗⲟⲥ · ⲙⲛ̄ⲛⲉϥⲉⲡⲓⲃⲟⲗⲏ · ⲁⲩⲱ ⲉⲟⲩⲣⲱⲙⲉ ⲉⲛϥ̄ϫⲉⲗⲁⲁⲩ ⲁⲛ ⲙ̄ⲙⲉ ⲉⲧⲉⲡⲥⲁⲧⲁⲛⲁⲥⲡⲉ · 
</p>
<p n="02">
ⲁⲩⲱ ⲟⲛ ⲣⲱⲙⲉ ⲛⲓⲙ ⲉⲧⲕ̄ⲛⲁϯϩⲏⲩ ⲉⲣⲟⲟⲩ ⲁⲛ ϩⲣⲁⲓ̈ ϩⲙ̄ⲡⲓⲙⲁ ⲉⲕⲉⲡⲱⲧ ⲛ̄ⲥⲱⲟⲩ ϩⲛ̄ⲧⲉⲕϩⲁⲧⲏⲩ ⲛⲅ̄ϣⲧⲣ̄ⲧⲱⲣⲟⲩ ϩⲛ̄ⲧⲉⲕⲟⲣⲅⲏ ⲛ̄ⲧⲉⲟⲩⲥⲁⲧⲉ ⲟⲩⲟⲙⲟⲩ. ⲛ̄ⲧⲉⲡⲁⲅⲅⲉⲗⲟⲥ ⲛ̄ⲧⲇⲓⲁⲑⲏⲕⲏ ϥⲓⲧⲟⲩ ⲛ̄ϥⲟⲩⲟⲧⲃⲟⲩ ⲙ̄ⲡⲃⲟⲗ ⲙ̄ⲡⲥⲟⲃⲧ̄ ⲛ̄ⲧⲥⲩⲛⲁⲅⲱⲅⲏ · ⲛϥ̄ϫⲟⲟⲣⲟⲩ ⲇⲉ ⲟⲛ ⲉⲃⲟⲗ ⲛ̄ⲑⲉ ⲙ̄ⲡϣⲟⲉⲓϣ ⲉϣⲁⲣⲉⲡⲧⲏⲩ ⲑⲗⲟϥ ⲉⲃⲟⲗ ϩⲓϫⲙ̄ⲡϩⲟ ⲙ̄ⲡⲕⲁϩ · ⲛ̄ⲑⲉ ⲉⲧⲥⲏϩ · ⲉⲃⲟⲗ ϫⲉⲁⲩⲙⲉⲣⲉⲡⲥⲁϩⲟⲩ ⲁϥⲉⲓ ⲛⲁⲩ ⲙ̄ⲡⲟⲩⲟⲩⲉϣⲡⲉⲥⲙⲟⲩ ⲁϥⲡⲱⲧ ⲉⲃⲟⲗ ⲙ̄ⲙⲟⲟⲩ :
</chapter>
<chapter n="02">
<p n="01">
ⲁⲛⲟⲛ ⲇⲉ ϩⲱⲱⲛ ⲛⲉⲥⲛⲏⲩ · ⲙⲁⲣⲛ̄ⲥⲁϩⲱⲛ ⲉⲃⲟⲗ ⲛ̄ⲛⲉⲧⲉⲣⲉⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ ⲙⲟⲥⲧⲉ ⲙ̄ⲙⲟⲟⲩ · <pb n="ⲧ̄ⲝ̄"/> ⲛ̄ⲧⲛ̄ⲙⲉⲣⲉⲡⲡⲉⲧⲛⲁⲛⲟⲩϥ · ⲛ̄ⲧⲛ̄ϩⲁⲣⲉϩ ⲇⲉ ⲟⲛ ⲉⲛⲉⲛⲧⲟⲗⲏ ⲛ̄ⲛⲉⲛⲉⲓⲟⲧⲉ ⲛ̄ⲑⲉ ⲛ̄ⲛ̄ϣⲏⲣⲉ ⲛ̄ⲓ̈ⲱⲛⲁⲇⲁⲃ ⲉⲛⲧⲁⲩϩⲁⲣⲉϩ ⲉⲛⲉⲛⲧⲟⲗⲏ ⲙ̄ⲡⲉⲩⲉⲓⲱⲧ ⲉⲁⲡⲛⲟⲩⲧⲉ ⲣⲟⲉⲓⲥ ⲉⲣⲟⲟⲩ ⲁⲩⲱ ⲁϥⲧⲟⲩϫⲟⲟⲩ ⲉⲧⲟⲣⲅⲏ ⲉⲛⲧⲁⲥⲉⲓ ⲉϫⲙ̄ⲡⲗⲁⲟⲥ ·
</p>
<p n="02">
ⲧⲁⲓ̈ ϩⲱⲱⲛⲧⲉ ⲧⲉⲛϩⲉ ⲉⲛϣⲁⲛⲥⲱⲧⲙ̄ ⲛ̄ⲥⲁⲛ̄ϣⲁϫⲉ ⲙ̄ⲡⲉⲛⲉⲓⲱⲧ ⲙⲛ̄ⲛⲉϥⲥⲃⲟⲟⲩⲉ ⲉⲛⲧⲁϥϩⲟⲛⲟⲩ ⲉⲧⲟⲟⲧⲛ̄ · ⲡϫⲟⲉⲓⲥ ⲛⲁⲛⲁϩⲙⲛ̄ ⲉϩⲱⲃ ⲛⲓⲙ ⲉϥϩⲟⲟⲩ · ⲛ̄ⲑⲉ ⲉⲛⲧⲁϥϫⲟⲟⲥ ϫⲉⲡⲁϣⲉⲣⲉ ⲉⲕϣⲁⲛϫⲓ ⲛ̄ⲛ̄ϣⲁϫⲉ ⲛ̄ⲛⲁⲉⲛⲧⲟⲗⲏ ⲛⲅ̄ϩⲟⲡⲟⲩ ϩⲁϩⲧⲏⲕ · ⲡⲉⲕⲙⲁⲁϫⲉ ⲛⲁⲥⲱⲧⲙ̄ ⲛ̄ⲥⲁⲧⲥⲟⲫⲓⲁⲡⲉ · ⲛⲅ̄ϯ ⲙ̄ⲡⲉⲕϩⲏⲧ ⲉⲩⲙⲛ̄ⲧⲥⲁⲃⲉ · ⲛ̄ⲧⲉⲡϣⲟϫⲛⲉ ⲉⲧⲛⲁⲛⲟⲩϥ ϩⲁⲣⲉϩ ⲉⲣⲟⲕ · ⲁⲩⲱ ⲛ̄ⲧⲉⲡⲙⲉⲉⲩⲉ ⲉⲧⲟⲩⲁⲁⲃ ϯϩⲧⲏϥ ⲉⲣⲟⲕ ⲛϥ̄ⲧⲁϫⲣⲉⲛⲉⲕⲟⲩⲉⲣⲏⲧⲉ ϫⲉⲛ̄ⲛⲉⲕⲕⲓⲙ ·
</p>
<p n="03">
ⲡⲗⲏⲛ ⲉⲧⲃⲉⲡⲁϣⲁⲓ̈ ⲛ̄ⲛⲁⲁⲛⲟⲙⲓⲁ ϯⲛⲁⲃⲉϩϫⲱⲓ̈ ⲧⲁⲁϣⲁϩⲟⲙ · ⲥⲉⲛⲟⲉⲓⲛ ⲙ̄ⲙⲟⲓ̈ <pb n="ⲧ̄ⲝ̄ⲁ̄"/> ⲉⲛⲁⲙⲉⲗⲟⲥ ⲧⲏⲣⲟⲩ ·
</chapter>
<chapter n="3">
<p n="01">
ⲟⲩⲟⲉⲓ ⲛⲁⲓ̈ ϫⲉⲁⲧⲁⲯⲩⲭⲏ ⲱϫⲛ̄ ⲉϩⲣⲁⲓ̈ ⲉϫⲛ̄ⲛⲉⲛⲧⲁⲩϩⲟⲧⲃⲟⲩ · 
</p>
<p n="02">
ⲟⲩⲟⲉⲓ ⲛⲁⲓ̈ ⲁⲛⲟⲕ ⲧⲁⲙⲁⲁⲩ ⲉⲛⲧⲁⲣϫⲡⲟⲓ̈ ϩⲱⲥ ⲟⲩ · ⲟⲩⲣⲱⲙⲉ ⲉⲩϯϩⲁⲡ ⲉⲣⲟϥ · ⲁⲩⲱ ⲉⲩⲇⲓⲁⲕⲣⲓⲛⲉ ⲙ̄ⲙⲟϥ ϩⲙ̄ⲡⲕⲁϩ ⲧⲏⲣϥ̄. ⲙ̄ⲡⲓϯϩⲏⲩ · ⲙ̄ⲡⲉⲗⲁⲁⲩ ϯϩⲏⲩ ⲛⲁⲓ̈ · ⲁⲧⲁϭⲟⲙ ⲱϫⲛ̄ ϩⲛ̄ⲛⲉⲧⲥⲁϩⲟⲩ ⲙ̄ⲙⲟⲓ̈ · 
</p>
<p n="03">
ⲟⲩⲟⲉⲓ ⲛⲁⲓ̈ ϫⲉⲁⲓ̈ⲣ̄ⲑⲉ ⲙ̄ⲡⲉⲧⲥⲉⲩϩⲣⲟⲟⲩⲉ ˻ⲉϩ˼ⲟⲩⲛ ϩⲙ̄ⲡⲱ[ϩⲥ̄] ⲁⲩⲱ ⲛ̄ⲑⲉ [ⲙ̄ⲡ]ⲉⲧⲕⲉⲧϥ̄ [ϫⲗ̄ⲗ]ⲉ ϩⲙ̄ⲡϫⲱⲱⲗⲉ ⲉⲙⲛ̄ⲥⲙⲁϩ ϣⲟⲟⲡ · ⲟⲩⲟⲉⲓ ⲛⲁⲓ̈ ϫⲉⲁⲡⲣⲉϥⲣ̄ϩⲟⲧⲉ ⲧⲁⲕⲟ ϩⲓϫⲙ̄ⲡⲕⲁϩ · ⲁⲩⲱ ⲡⲉⲧⲥⲟⲩⲧⲱⲛ ϩⲛ̄ⲛ̄ⲣⲱⲙⲉ ⲛϥ̄ϣⲟⲟⲡ ⲁⲛ ·
</p>
<p n="04">
ⲙⲛ̄ⲗⲁⲁⲩ ⲅⲁⲣ ⲛ̄ⲣⲱⲙⲉ ⲉϥⲙⲉⲧⲁⲛⲟⲉⲓ ⲉⲃⲟⲗ ϩⲛ̄ⲧⲉϥⲕⲁⲕⲓⲁ ⲉϥϫⲱ ⲙ̄ⲙⲟⲥ ϫⲉⲟⲩ ⲡⲉⲛⲧⲁⲓ̈ⲁⲁϥ · ⲡⲉⲧⲡⲏⲧ ⲁϥⲕⲁⲧⲟⲟⲧϥ̄ ⲉⲃⲟⲗ ϩⲙ̄ⲡⲉϥⲙⲁ ⲙ̄ⲡⲱⲧ. ⲉⲙⲡⲛ̄ϫⲟⲟⲥ ϩⲙ̄ⲡⲉⲛϩⲏⲧ ϫⲉⲟⲩⲟⲉⲓ ⲛⲁⲛ ϫⲉⲁⲛⲣ̄ⲛⲟⲃⲉ ⲉⲧⲃⲉⲡⲁⲓ̈ ⲁⲡⲉⲛϩⲏⲧ ϣⲱⲡⲉ ⲉϥⲙⲟⲕϩ̄ ·
</p>
<p n="05">
ⲟⲩⲧⲉ ⲙ̄ⲡⲛ̄ϫⲟⲟⲥ ϫⲉⲙⲁⲣⲛ̄ⲣ̄ϩⲟⲧⲉ <pb n="ⲧ̄ⲝ̄ⲃ̄"/> ϭⲉ ϩⲁⲑⲏ ⲙ̄ⲡϫⲟⲉⲓⲥ ⲡⲉⲛⲛⲟⲩⲧⲉ ⲉⲧⲣⲉⲛⲕⲧⲟⲛ ⲉⲃⲟⲗ ϩⲛ̄ⲛⲉⲛⲙⲛⲧϣⲁϥⲧⲉ · ⲁⲩⲱ ⲛ̄ⲧⲛ̄ⲉⲓⲙⲉ ϩⲙ̄ⲙⲉ ⲛⲓⲙ · ⲏ ϫⲉⲁⲙⲏⲉⲓⲧⲛ̄ ⲛ̄ⲧⲛ̄ⲣⲓⲙⲉ ⲙ̄ⲡⲉⲙⲧⲟ ⲉⲃⲟⲗ ⲙ̄ⲡϫⲟⲉⲓⲥ ⲡⲉⲛⲧⲁϥⲧⲁⲙⲓⲟⲛ · ⲁⲩⲱ ϫⲉⲁⲙⲏⲉⲓⲧⲛ̄ ⲛ̄ⲧⲛ̄ⲟⲩϣⲧ̄ ⲛ̄ⲧⲛ̄ⲡⲁϩⲧⲛ̄ ⲛⲁϥ ϫⲉⲛ̄ⲧⲟϥ ⲡⲉⲛⲧⲁϥⲧⲁⲙⲓⲟⲛ ⲛ̄ⲁⲛⲟⲛ ⲁⲛⲡⲉ. ⲁⲛⲟⲛⲡⲉ ⲡⲉϥⲗⲁⲟⲥ ⲁⲩⲱ ⲛⲉⲥⲟⲟⲩ ⲛ̄ⲧⲉϥϭⲓϫ ·
</p>
<p n="06">
ⲏ ϫⲉⲙⲁⲣⲛ̄ⲡⲱ  ⲛ̄ⲛⲉⲛϩⲏⲧ ⲛ̄ⲛⲉⲛϩⲟⲉⲓⲧⲉ ⲁⲛ. ⲛ̄ⲧⲛ̄ⲕⲧⲟⲛ ϣⲁⲡϫⲟⲉⲓⲥ ⲡⲉⲛⲛⲟⲩⲧⲉ ϩⲛ̄ⲟⲩⲛⲏⲥⲧⲓⲁ ⲙⲛ̄ⲟⲩⲣⲓⲙⲉ ⲙⲛ̄ⲟⲩⲛⲉϩⲡⲉ · ϫⲉⲕⲁⲥ ⲉϥⲛⲁⲕⲱ ⲉⲃⲟⲗ ⲉⲙⲁⲧⲉ
ⲛ̄ⲛⲉⲛⲛⲟⲃⲉ ·
</p>
<p n="07"> 
ϩⲟⲧⲁⲛ ⲅⲁⲣ ⲉⲛϣⲁⲛⲕⲟⲧⲛ̄ ⲛ̄ⲧⲛ̄ⲁϣⲁϩⲟⲙ ⲧⲟⲧⲉ ⲛ̄ⲧⲛ̄ⲛⲏⲫⲉ ⲛ̄ⲧⲛ̄ⲉⲓⲙⲉ ⲣⲱ ϫⲉⲉⲛⲛ̄ⲧⲱⲛ · ⲙⲏⲡⲟⲧⲉ ⲧⲛ̄ϫⲱ ⲙ̄ⲙⲟⲥ ϫⲉⲧⲛ̄ⲟⲛϩ̄ ⲉⲛⲙⲟⲟⲩⲧ · ⲙⲏⲡⲟⲧⲉ ⲧⲛ̄ⲟ ⲛ̄ⲕⲁⲕⲉ · ⲉⲛϫⲱ ⲙ̄ⲙⲟⲥ ϫⲉⲁⲛⲟⲛ ϩⲉⲛⲟⲩⲟⲉⲓⲛ :
Chpater 04
</p>
<p n="01">
ⲕⲱ ⲛⲁⲓ̈ ⲉⲃⲟⲗ ϯⲥⲟⲡⲥ̄ ⲙ̄˻ⲙ˼[ⲱ]ⲧⲛ̄ ⲧⲏⲣ[ⲧⲛ̄] ⲛⲉⲥⲛ[ⲏⲩ ⲉ]<pb n="ⲧ̄ⲝ̄ⲅ̄"/>ⲧⲣⲉⲛⲥⲁϩⲱⲛ ⲉⲃⲟⲗ ⲛ̄ⲛⲉⲓϩⲃⲏⲟⲩⲉ ⲉⲧⲥⲏϣ ⲙⲛ̄ⲛⲉⲓ̈ⲙⲛ̄ⲧⲁⲥⲉⲃⲏⲥ ⲛ̄ⲧⲉⲓ̈ⲁⲉⲓⲏⲥ. ⲛⲁⲓ̈ ⲉϣⲗⲟϥⲡⲉ ϫⲟⲟⲩ ·
</p>
<p n="02">
ⲙ̄ⲡⲣ̄ⲧⲣⲉⲛⲕⲁⲧⲁⲫⲣⲟⲛⲉⲓ ⲙ̄ⲡⲣ̄ⲧⲣⲉⲛⲣ̄ⲁⲧϩⲟⲧⲉ · ⲁⲣⲓⲡⲙⲉⲉⲩⲉ ϫⲉⲁⲩϫⲟⲟⲥ ϫⲉⲡⲉⲧⲉⲛϥ̄ⲣ̄ϩⲟⲧⲉ ⲁⲛ ⲛⲁϣⲱⲡⲉ ϩⲛ̄ϩⲉⲛⲙⲁ ⲉⲙⲡϣⲁⲉⲛⲉϩ ϭⲓⲛⲉ ⲁⲛ ⲙ̄ⲡⲉⲩϣⲓⲛⲉ ·
</p>
<p n="03">
ⲁⲣⲓⲡⲉⲛⲙⲉⲉⲩ ⲙⲁⲩⲁⲁⲛ ϫⲉ ⲁⲡⲉⲛⲁϩⲉ ⲱϫⲛ̄ ϩⲛ̄ⲟⲩⲙ̄ⲕⲁϩ ⲛ̄ϩⲏⲧ ⲁⲛⲟⲛ ⲁⲩⲱ ⲛ̄ⲧⲱⲧⲛ̄ ⲁⲩⲱ ⲛⲉⲛⲣⲙ̄ⲡⲟⲟⲩⲉ ϩⲛ̄ϩⲉⲛⲁϣⲁϩⲟⲙ 
ⲇ̄
</book>
<book n="40" title="Fragment">
<chapter n="01">
<p n="01">
. ⲛϩⲏⲧ · ⲡⲙⲁⲓ̈ⲛⲟⲩ[ⲧ]ⲉ [ⲇⲉ] ⲙ̄ⲡⲣⲉⲥⲃⲩⲧⲉⲣⲟⲥ ⲛ̄ⲁⲣⲭⲓⲙⲁⲛ[ⲇⲣⲓⲧ]ⲏⲥ · ⲁϥⲇⲓⲏ . . . . . ⲣⲉϥⲁⲅⲱ[ⲛⲓⲍⲉ ⲛ̄]ⲧⲙⲉ · ⲉⲁϥ . . . . . . . . . . . . . . . ϣⲁ . . . Unknown number of lines missing . . . ⲥ̄ⲧ̄ⲣ̄ⲟ̄ⲩ̄ ⲙ̄ⲙⲟϥ ·
</p>
<p n="02">
ϥⲕⲱⲧⲉ ϩⲙ̄ⲙⲁ ⲛⲓⲙ ⲉϥⲧⲁϣⲉⲟⲉⲓϣ ⲙ̄ⲡϣⲁϫⲉ ⲙ̄ⲡⲛⲟⲩⲧⲉ · ⲁⲗⲗⲁ ⲛ̄ⲧⲁϥⲉⲓ ϣⲁⲣⲱⲧⲛ̄ ϫⲉⲕⲁⲥ ⲉϥⲛⲁⲁⲡⲟⲗⲁⲩⲉ ⲛ̄ⲛⲉⲧⲛ̄ⲡⲏⲅⲏ ⲉⲧϣⲟⲩⲟ ⲉⲃⲟⲗ ⲛ̄ⲟⲩϩⲗⲟϭ · ⲛϥ̄ⲕⲧⲟϥ ϣⲁⲣⲟⲛ ϩⲛ̄ⲟⲩϭⲉⲡⲏ ⲉⲧⲁⲛⲁⲧⲟⲗⲏ ϩⲙⲡⲧⲣⲉⲩⲧⲥⲟϥ ⲉⲃⲟⲗ ϩⲛ̄ⲛ̄ⲉⲓⲉⲣⲱⲟⲩ · ⲛⲟⲩⲧⲛ̄ ⲙⲛ̄ⲛⲟⲩϥ ⲉⲧϣⲟⲩⲟ ⲉⲃⲟⲗ ⲛ̄ⲟⲩⲙⲟⲟⲩ ⲉϥⲟⲛϩ̄ :·
</book>
<book n="41" title="To the Dignitries and People of the Villages">
ⲟⲩⲉⲡⲓⲥⲧⲟⲗⲏ ⲛ̄ⲧⲉⲡⲉⲛⲙⲁⲓ̈ⲛⲟⲩⲧⲉ ⲛ̄ⲉⲓⲱⲧ ⲁⲡⲁ ⲃⲏⲥⲁ ϣⲁⲡⲗⲁⲟⲥ ⲉⲧⲟⲩⲏϩ ϩⲛ̄ⲛ̄ⲉⲡⲟⲓⲕⲓⲟⲛ · ⲙ̄ⲡⲉⲟⲩⲟⲉⲓϣ ⲉⲛⲧⲁⲩϩⲓⲧⲟⲟⲧⲟⲩ ⲉⲙⲓϣⲉ ⲙⲛ̄ⲛⲉⲩⲉⲣⲏⲩ · ⲉϥⲡⲣⲟⲧⲣⲉⲡⲉ ⲙ̄ⲙⲟⲟⲩ ⲉⲧⲙ̄ⲣ̄ⲡⲟⲗⲉⲙⲟⲥ ⲙⲛ̄ⲛⲉⲩⲉⲣⲏⲩ :
</chapter>
<chapter n="01">
<p n="01">
ⲃⲏⲥⲁ ⲡⲓⲉⲗⲁⲭⲓⲥⲧⲟⲥ ⲡⲉⲧⲥϩⲁⲓ̈ ⲛ̄ⲛⲉⲡⲣⲉⲥⲃⲩⲧⲉⲣⲟⲥ · ⲙⲛ̄ⲛ̄ⲇⲓⲁⲕⲟⲛⲟⲥ · ⲙⲛ̄ⲛⲉⲡⲣⲟⲛⲟⲏⲧⲏⲥ ⲙⲛ̄ⲛ̄ⲕⲉⲫⲁⲗⲁⲓⲱⲧⲏⲥ · ⲙⲛ̄ⲡⲗⲁⲟⲥ ⲧⲏⲣϥ̄ ⲉⲧⲟⲩⲏϩ ϩⲛ̄ⲛ̄ⲉⲡⲟⲓⲕⲓⲟⲛ ϩⲙ̄ⲡϫⲟⲉⲓⲥ ⲭⲁⲓⲣⲉ ·
</p>
<p n="02">
ⲉⲡⲉⲓⲇⲏ ⲁⲩⲧⲁⲙⲟⲛ ⲉⲧⲃⲉⲧⲏⲩⲧⲛ̄ ϫⲉⲧⲉⲧⲛ̄ⲥⲟⲃⲧⲉ ⲙ̄ⲙⲱⲧⲛ̄ ⲉⲃⲟⲗ ⲉⲙⲓϣⲉ ⲙⲛ̄ⲛⲉⲧⲛ̄ⲉⲣⲏⲩ ⲉⲡϫⲓⲛϫⲏ ⲉⲣⲃⲉⲟⲩⲗⲁⲕⲙⲉ ⲛ̄ϣⲉ · ⲁⲩⲱ ⲛ̄ⲧⲉⲣⲉⲛⲥⲱⲧⲙ̄ ⲁⲡⲉⲛϩⲏⲧ ⲙ̄ⲕⲁϩ ⲉⲙⲁⲧⲉ · ϣⲟⲣⲡ̄ ⲙⲉⲛ ϫⲉⲙⲛ̄ϩⲱⲃ ⲛ̄ⲧⲉⲓ̈ϩⲉ ⲧⲟⲟⲙⲉ ⲉⲣⲟⲛ ⲁⲛⲟⲛ ⲛⲉⲭⲣⲉⲓⲥⲧⲓⲁⲛⲟⲥ · ⲟⲩⲇⲉ ⲟⲛ ⲛ̄ⲥⲉⲣ̄ⲁⲛⲁϥ ⲁⲛ ⲙ̄ⲡⲛⲟⲩⲧⲉ · ⲟⲩⲇⲉ ⲛ̄ⲥⲉⲣ̄ⲁⲛⲁϥ ⲁⲛ ⲛ̄ⲛ̄ⲣⲱⲙⲉ · 
</p>
<p n="03">
ⲉⲧⲃⲉⲡⲁⲓ̈ ⲁⲛⲟⲡϥ̄ ϫⲉⲟⲩⲡⲉⲧⲉϣϣⲉ ⲡⲉ ⲉⲧⲣⲉⲛⲥϩⲁⲓ̈ ⲛⲏⲧⲛ̄ ϩⲱⲥ ⲥⲟⲛ ⲉⲛⲡⲁⲣⲁⲕⲁⲗⲉⲓ ⲉⲃⲟⲗ ϩⲓⲧⲙ̄ⲡⲛⲟⲩⲧⲉ ⲙⲛ̄ⲡⲉⲛϫⲟⲉⲓⲥ ⲓ̄ⲥ̄ ⲡⲉⲭ̄ⲥ̄ ⲉⲧⲣⲉⲧⲛ̄ϯⲥⲟ ⲉⲛⲉⲧⲙ̄ⲯⲩⲭⲏ ⲙⲁⲩⲁⲁⲧⲧⲏⲩⲧⲛ ⲙⲛ̄ⲛⲉⲧⲛ̄ⲥⲱⲙⲁ · ⲁⲩⲱ ⲛ̄ⲧⲉⲧⲛ̄ⲥⲁϩⲉⲧⲏⲩⲧⲛ̄ ⲉⲃⲟⲗ ⲛ̄ⲛⲉⲓ̈ϩⲃⲏⲩⲉ ⲙⲡⲁⲣⲁⲛⲟⲙⲟⲛ ⲉⲧⲉⲣⲉⲡⲛⲟⲩⲧⲉ ⲙⲛ̄ⲛ̄ⲣⲱⲙⲉ ⲙⲟⲥⲧⲉ ⲙ̄ⲙⲟⲟⲩ ·
</p>
<p n="04">
ⲕⲁⲓ ⲅⲁⲣ ϥⲥⲏϩ ⲛ̄ⲧⲉⲓ̈ϩⲉ ϫⲉⲟⲩϩⲙ̄ϩⲁⲗ ⲛ̄ⲧⲉⲡϫⲟⲉⲓⲥ ⲛ̄ϣϣⲉ ⲁⲛ ⲉⲣⲟϥ ⲉⲙⲓϣⲉ · ⲛⲉⲓ̈ϩⲃⲏⲩⲉ ⲅⲁⲣ ⲛ̄ⲧⲉⲓ̈ⲙⲓⲛⲉ ⲛⲁϩⲉⲛⲣⲱⲙⲉ ⲁⲛ ⲛⲉ ⲉⲩϫⲱ ⲙ̄ⲙⲟⲥ ϫⲉⲁⲛⲟⲛ ϩⲉⲛⲭⲣⲉⲓⲥⲧⲓⲁⲛⲟⲥ · ⲁⲩⲱ ⲟⲛ ⲡⲁⲡⲟⲥⲧⲟⲗⲟⲥ ⲉⲧⲟⲩⲁⲁⲃ ϫⲱ ⲙ̄ⲙⲟⲥ ϫⲉⲟⲩⲧⲉ ⲙⲛ̄ⲣⲉϥ˻ⲙⲓ˼ϣⲉ ⲟⲩⲧⲉ ⲙⲛ̄ⲣⲉϥⲥⲁϩⲟⲩ ⲛⲁⲕⲗⲏⲣⲟⲛⲟⲙⲉⲓ ⲛ̄ⲧⲙⲛ̄ⲧⲉⲣⲟ ⲙ̄ⲡⲛⲟⲩⲧⲉ · 
</p>
<p n="05">
ⲙⲁⲗⲓⲥⲧⲁ ⲉⲣϣⲁⲛⲟⲩⲫⲟⲛⲟⲥ ϣⲱⲡⲉ ⲟⲩⲟⲉⲓ ⲙ̄ⲡⲣⲱⲙⲉ ⲉⲧⲥ̄ⲛⲁϣⲱⲡⲉ ⲉⲃⲟⲗ ϩⲓⲧⲟⲟⲧϥ̄ · ϥⲛⲁϣⲱⲡⲉ ⲉϥⲟ ⲛ̄ⲉⲛⲟⲭⲟⲥ ⲉⲧⲉⲕⲣⲓⲥⲓⲥ ⲙ̄ⲡⲛⲟⲩⲧⲉ · ⲕⲁⲓ ⲅⲁⲣ ⲁⲡⲉⲛⲉⲓⲱⲧ ϩⲗ̄ⲗⲟ ˻ⲉ˼ⲧⲟⲩⲁⲁⲃ ⲥϩⲁⲓ̈ ⲛ̄[ϩⲟ]ⲓ̈ⲛⲉ ⲛ̄ⲧⲉⲓ̈ϩⲉ [ⲉⲩⲙ]ⲓϣⲉ ⲙⲛ̄ⲛ˻ⲉ˼ⲩ[ⲉⲣⲏⲩ] · ϫⲉⲉⲧ˻ⲉ˼ . . . . . . ϫⲣⲟ ⲉ . . . . . . . . . ˻ⲉⲣ˼ . . . Unknown number of lines missing . . . [ⲡⲇⲓⲁ]ⲃⲟⲗⲟⲥ ⲡⲉ ·
</p>
<p n="06">
ⲁⲩⲱ ⲙⲛ̄ϩⲏⲩ ⲛ̄ⲥⲁⲗⲁⲁⲩ ⲛ̄ⲥⲁ ⲛ̄ⲥⲁⲙ̄ⲕⲁϩ ⲛ̄ϩⲏⲧ ϩⲓⲟⲥⲉ · ⲁⲩⲱ ⲙ̄ⲡⲣ̄ⲙⲉⲉⲩⲉ ˻ϫ˼ⲉⲉⲓ̈ⲙⲟⲥⲧⲉ ⲙ̄ⲙⲱⲧⲛ̄ ⲉⲓ̈ϫⲱ ⲛⲏⲧⲛ̄ ⲛ̄ⲛⲁ˻ⲓ˼ ⲁⲗⲗⲁ ⲉⲓ̈ⲙⲉ ⲙ̄ⲙⲱⲧⲛ ϩⲱⲥ ⲥⲟⲛ · ϫⲉⲕⲁⲥ ⲉⲧⲉⲧⲛ̄ⲛⲁⲣ̄ⲃⲟⲗ ⲉⲧⲉⲕⲣⲓⲥⲓⲥ ⲙ̄ⲡⲛⲟⲩⲧⲉ · ϩⲙ̄ⲡⲙⲁ ⲉⲧⲛ̄ⲛⲁⲃⲱⲕ ⲉⲣⲟϥ · ⲙⲛ̄ⲛ̄ⲧⲓⲙⲱⲣⲓⲁ ⲉⲧⲉϣⲁⲩⲁⲁⲩ ⲛ̄ⲛ̄ⲣⲉϥϩⲱⲧⲃ̄ ⲧⲏⲣⲟⲩ · ⲛ̄ⲑⲉ ⲉⲧϥ̄ϫⲱ ⲙ̄ⲙⲟⲥ ϫⲉⲡⲉⲧⲛⲁⲡⲱ˻ϩ˼[ⲧ̄] ⲉⲃⲟⲗ ⲛ̄ⲟ˻ⲩ˼[ⲥⲛⲟϥ] ⲛ̄ⲣⲱⲙⲉ [ⲥⲉⲛⲁ]ⲡⲉϩⲧ̄[ⲡⲱϥ ⲉ]ⲃ˻ⲟⲗ˼ [ⲉⲡⲉϥⲙⲁ] . . . Unknown number of lines missing . . .
</p>
<p n="07">
[ⲁⲗⲱⲧⲛ̄ ϩⲛ̄ⲛⲉ]ⲧⲛ̄ⲡⲟⲛⲏⲣⲓⲁ ϫⲓⲥⲃⲱ ⲉⲣ̄ⲡⲡⲉⲧⲛⲁⲛⲟⲩϥ: ⲁⲣⲏⲩ ⲛ̄ⲧⲉⲡⲛⲟⲩⲧⲉ ϣⲛ̄ϩⲧⲏϥ ⲉϫⲱⲛ ⲛϥ̄ⲧⲛ̄ⲛⲟⲟⲩ ⲙⲙⲟⲟⲩ ⲛⲁⲛ ⲛ̄ⲧⲣⲟⲙⲡⲉ · ⲁⲩⲱ ⲛϥ̄ϥⲓ ⲛ̄ⲛⲓⲑⲗⲓⲯⲓⲥ ⲧⲏⲣⲟⲩ ⲉⲃⲟⲗ ϩⲓϫⲱⲛ · ⲏ ⲙⲉϣⲁⲕ ⲣⲱ ⲙⲛ̄ⲣ̄ⲡⲙⲉⲉⲩⲉ ⲛ̄ⲧⲉⲓ̈ϩⲉ ϩⲙ̄ⲡⲉⲛϩⲏⲧ ⲉⲃⲟ˻ⲗ˼ ϫⲉⲛⲁϣⲉ[ⲛⲉⲧ]ⲗⲩⲡⲉ[ⲓ] . . . . . ⲧ˻ⲣ̄˼ . . . . . . . .
</book>
<book n="42" title="To Sinful Nuns">
<chapter n="01">
<p n="01">
ⲧⲉⲧⲛⲁϥⲓ ˻ⲁ˼ⲛ ⲉⲃⲟⲗ ⲙ̄ⲙⲱⲧⲛ̄ ⲙ̄ⲡϣⲟϫⲛⲉ ⲛ̄ⲕⲣⲟϥ · ⲙⲛ̄ⲧⲙⲣ̄ⲣⲉ ⲙ̄ⲡⲟⲛⲏⲣⲟⲛ · ⲉⲓϣⲁⲛⲉⲓ ϣⲁⲣⲱⲧⲛ̄ ϩⲛ̄ⲟⲩϭⲱⲛⲧ̄ ⲛ̄ϯⲛⲁϯⲥⲟ ⲁⲛ ⲉⲣⲱⲧⲛ̄ ⲛ̄ⲑⲉ ⲛ̄ϣⲟⲣⲡ̄ ⲕⲁⲧⲁⲡϣⲁϫⲉ ⲙ̄ⲡⲁⲡⲟⲥⲧⲟⲗⲟⲥ · ϫⲉⲉⲓϣⲁⲛⲉⲓ ⲛ̄ϯⲛⲁϯⲥⲟ ⲁⲛ ⲉⲣⲱⲧⲛ̄ ⲛ̄ⲕⲉ˻ⲥⲟ˼[ⲡ] ˻ⲛ̄˼ⲟⲩⲱⲧ  · ⲛ̄[ϯⲛⲁ]˻ⲱ˼ⲡⲙ̄ⲙⲟ[ⲓ ⲁ]ⲛ ⲙⲛ̄ⲛ̄ⲁⲡⲟⲥⲧⲟⲗⲟⲥ · ⲉⲓⲃⲏⲗ ⲉⲃⲟⲗ ϩⲛ̄ⲧⲁⲙⲛ̄ⲧⲣⲉϥϫⲛⲁⲁⲩ ⲛ̄ⲛⲉⲥϣⲱⲡⲉ ·
</p>
<p n="02">
ⲁⲗⲗⲁ ⲉⲓⲥⲟⲟⲩⲛ ⲛ̄ⲧⲟϥ ϫⲉⲡⲛⲟⲩⲧⲉ ⲛⲁϫⲛⲟⲩⲓ̈ ⲉⲧⲃⲉⲧⲏⲩⲧⲛ̄ ⲉⲃⲟⲗ ϫⲉⲥⲉⲣⲟⲓ̈ ⲉⲧⲥⲁⲃⲉⲉⲓ̈ⲁⲧⲧⲏⲩⲧⲛ̄ ⲉⲃⲟⲗ ϩⲛ̄ⲛ̄ϣⲁϫⲉ ⲉϯⲥϩⲁⲓ̈ ⲙ̄ⲙⲟⲟⲩ ⲛⲏⲧⲛ̄ ϩⲛ̄ⲛⲉⲡⲓⲥⲧⲟⲗⲏ · ⲉⲧⲣⲉⲧⲟⲩⲉⲓ ⲧⲟⲩⲉⲓ ⲙ̄ⲙⲱⲧⲛ̄ ⲕⲱ ⲛ̄ⲥⲱⲥ ⲛ̄ⲧⲉⲥⲡⲟⲛⲏⲣⲓⲁ · ⲙⲛ̄ⲧⲉⲥⲙⲛ̄ⲧϫⲁϫⲉ ⲉϩⲟⲩⲛ ⲉⲧⲉⲧϩⲓⲧⲟⲩⲱⲥ · 
</p>
<p n="03">
ⲁⲗⲗⲁ ⲛ̄ⲥⲉⲣⲟⲓ̈ ⲁⲛ ⲉⲧⲣⲁⲉⲓ ϣⲁⲣⲱⲧⲛ̄ ϩⲙ̄ⲡⲁⲥⲱⲙⲁ ϩⲛ̄ⲟⲩⲙⲛ̄ⲧⲟⲗⲙⲏⲣⲟⲥ ⲉϫⲛ̄˻ⲡⲉⲓ̈˼ⲧⲱϣ · ⲉⲧⲣⲁϣⲁϫⲉ ⲛⲙ̄ⲙⲏⲧⲛ̄ ⲛ̄ⲧⲁⲡⲣⲟ ϩⲓⲧⲁⲡⲣⲟ · ⲁⲩⲱ ⲉⲧⲣⲁⲛⲁⲩ ⲉⲣⲱⲧⲛ̄ ⲛ̄ϩⲟ ϩⲓϩⲟ · ⲉⲓⲙⲏⲧⲓ ϩⲛ̄ⲟⲩⲛⲟϭ ⲛ̄ⲧⲱϣ ⲉϥⲛⲁϣⲧ̄ ⲉϥϭⲙ̄ϭⲟⲙ ⲉⲃⲟⲗ ϩⲓⲧⲙ̄ⲡⲛⲟⲩⲧⲉ ·
</p>
<p n="04">
ⲉⲧⲃⲉⲡⲁⲓ̈ ⲁⲓ̈ϫⲟⲟⲥ ϫⲉⲉⲓϣⲁⲛⲉ[ⲓ] ⲛ̄ϯⲛⲁϯⲥⲟ <pb n=""> ⲁⲛ ⲉⲣⲱⲧⲛ̄ ⲛ̄ⲕⲉⲥⲟⲡ ⲛⲟⲩⲱⲧ  ϩⲁϩ ⲅⲁⲣ ⲛⲥⲟⲡ ϯⲙⲉⲉⲩⲉ . ϫⲉⲁⲡⲛⲟⲩⲧⲉ ϭⲱⲛⲧ̄ ⲉⲣⲟⲓ̈ ⲉⲧⲃⲉⲧⲁⲙⲛ̄ⲧϭⲁⲃϩⲏⲧ ⲉⲧⲃⲉⲧⲏⲩⲧⲛ̄ · ϫⲉⲙ̄ⲡⲉⲓⲉⲓⲣⲉ ⲕⲁⲧⲁⲡⲉⲧϥ̄ⲧⲁϫⲣⲟ ⲙ̄ⲙⲟϥ ϩⲙ̄ⲡⲉϩⲏⲧ ϩⲛⲟⲩⲡⲓⲥⲧⲓⲥ · ϫⲓⲛⲉϥϣⲟⲟⲡ ⲛ̄ϭⲓⲡⲉⲛⲉⲓⲱⲧ ⲛ̄ϩⲗ̄ⲗⲟ · ⲡⲁⲓ̈ ⲉⲧⲉⲙ̄ⲡⲁⲧϥ̄ⲱⲥⲕ̄ ϫⲓⲛⲧⲁϥⲛ̄ⲕⲟⲧⲕ̄ · 
</p>
<p n="05">
ⲁⲩⲱ ⲟⲛ ⲛϥ̄ⲧⲱⲧ ⲁⲛ ⲛ̄ϩⲏⲧ ⲛⲙ̄ⲙⲁⲓ̈ ⲧⲉⲛⲟⲩ ϫⲉϯⲁⲛⲉⲭⲉ ⲙ̄ⲙⲱⲧⲛ̄ ⲉⲧⲉⲧⲛ̄ⲥⲕⲣ̄ⲕⲱⲣ ⲁⲩⲱ ⲉⲧⲉⲧⲛ̄ⲛⲏϫ ⲉⲃⲟⲗ ⲙ̄ⲡⲕⲱⲧⲉ ⲙ̄ⲡϣⲁϫⲉ ⲉⲧⲥⲏϩ ϫⲉⲡⲱⲧ ⲛ̄ⲥⲁϯⲣⲏⲛⲏ ⲙⲛ̄ⲟ[ⲩ]ⲟ˻ⲛ˼ ⲛⲓⲙ · ⲁⲩⲱ ⲡⲧⲃ̄ⲃⲟ ϩⲛ̄ϩⲱⲃ ⲛⲓⲙ · ⲡⲁⲓ̈ ⲁϫⲛ̄ⲧϥ̄ ⲙⲛ̄ⲗⲁⲁⲩ ⲛⲁⲛⲁⲩ ⲉⲡϫⲟⲉⲓⲥ  · 
</p>
<p n="06">
ⲁⲩⲱ ϯϫⲱ ⲙ̄ⲙⲟⲥ ⲛⲏⲧⲛ̄ ϫⲉⲕⲁⲧⲁⲡⲁϣⲁⲓ̈ ⲛ̄ⲧⲁⲙⲛ̄ⲧϭⲁⲃϩⲏⲧ ⲉⲧⲛⲙ̄ⲙⲁⲓ̈ ⲉⲃⲟⲗ ϩⲓⲧⲙ̄ⲡⲛⲟⲩⲧⲉ · ⲛ̄ⲑⲉ ⲉϣⲁϥⲟⲩⲱϣϥ̄ ⲙ̄ⲡⲁⲡ̄ⲛ̄ⲁ̄ ϩⲣⲁⲓ̈ ⲛ̄ϩⲏⲧ ϩⲛ̄ⲡⲟⲩⲙⲛ̄ⲧϣⲁⲛϩⲧⲏϥ ⲙ̄ⲡ˻ⲥ˼ⲟ˻ⲡ˼ [ⲉⲧ]˻ϥ̄˼ⲛⲁⲣϩ[ⲛ]˻ⲁ˼ϥ ⲛ̄ϭⲓⲡⲛⲟ˻ⲩ˼ⲧⲉ ⲉⲙⲛ̄ⲧⲁⲓ̈ ϩⲙⲟⲧ ⲙⲙⲁⲩ · ⲧⲁⲓ̈ ⲟⲛⲧⲉ ⲑⲉ ⲉϣⲁϥϯ ⲛ̄ⲟⲩⲛ̄ϣⲟⲧ ⲛ̄ϩⲏⲧ ⲉϩⲣⲁⲓ̈ ⲉⲡⲁϩⲏⲧ ⲙ̄ⲡⲛⲁⲩ ⲉⲧϥ̄ⲛⲁⲣ̄ϩⲛⲁϥ ⲉⲣ̄ⲡⲁⲓ · 
</p>
<p n="07">
ⲙⲁⲣⲛ̄ϯϩⲧⲏⲛ ⲉⲡⲉⲛⲧⲁϥϫⲟⲟϥ ⲛ̄ϭⲓⲓ̈ⲉⲍⲉ[ⲕⲓⲏⲗ]
</book>
<book n="43" title="On Favouritism">
ⲟⲩⲱⲧⲃ̄ⲧⲟⲟⲧⲉ  ⲉⲣⲟⲥ ⲉⲙⲁⲧⲉ ϩⲙⲡⲉⲧⲥⲟⲧⲡ̄ · ⲁⲩⲱ ⲟⲛ ⲉⲧⲣⲉϯ ⲛⲁⲥ ⲙ̄ⲡⲉⲧⲟ ⲛ̄ⲛⲟϭ ⲉⲙⲁⲧⲉ ⲁⲩⲱ ⲉⲧⲣ̄ϩⲟⲩⲟ · ⲉϣⲱⲡⲉ ⲇⲉ ⲧⲁⲓ̈ ⲧⲉ ⲛⲧⲁⲥⲉⲓ ⲉϫⲓ · ⲉⲧⲣⲉⲥⲟⲟⲩⲧⲛ̄ⲧⲟⲟⲧⲉ  ⲉⲃⲟⲗ ⲉⲡⲉⲧϭⲟϫⲃ̄ · ⲁⲩⲱ ⲉⲡⲉⲧⲥⲟⲃⲕ̄ ⲉⲙⲁⲧⲉ ⲉⲧⲣⲉⲧⲁⲁϥ ⲉϩⲣⲁⲓ̈ ⲉⲧⲟⲟⲧⲥ̄ ⲛ̄ⲧⲁⲓ̈ ⲛ̄ⲑⲉ ⲛ̄ⲛⲓⲉⲃⲓⲏⲛ · ⲛ̄ⲧⲟ ⲛ̄ⲧⲟϥ ⲛⲁⲙⲉ ⲙⲛ̄ⲧⲁⲓ̈ ⲛ̄ⲧⲁⲣⲟⲩⲱⲧⲃ̄ⲧⲟⲟⲧⲉ ⲉⲣⲟⲥ ⲛⲉ ⲛ̄ⲧⲁⲗⲁⲓⲡⲱⲣⲟⲥ ϩⲙ̄ⲡⲙⲁ ⲉⲧⲟⲩⲛⲁⲕⲣⲓⲛⲉ ⲛ̄ⲧⲟⲩⲉⲓ ⲧⲟⲩⲉⲓ ⲙ̄ⲙⲱⲧⲛ̄ ⲛ̄ϩⲏⲧϥ̄ ⲕⲁⲧⲁⲛⲉⲥϩⲃⲏⲩⲉ ⲉϫⲛ̄ϫⲓϩⲟ  ⲕ[ⲁ]˻ⲧ˼[ⲁ]ⲑⲉ ⲉⲧ˻ⲥ˼[ⲏϩ]  ϩⲉⲛⲃⲟⲧ[3] . . . . . ⲉⲃⲟ[ⲗ] . . . . . . At least 1 line missing . . . ⲉⲃⲟⲗ ⲉⲧⲣⲉⲩϥⲓ ⲙ̄ⲡⲉⲧⲟ ⲛ̄ⲛⲟϭ · ⲉϣⲱⲡⲉ ⲟⲩⲟⲉⲓⲕ ⲡⲉ ⲏ ⲉϣⲱⲡⲉ ⲕⲉϩⲛⲁⲁⲩ ⲛ̄ⲟⲩⲱⲙ ⲡⲉ · ϫⲉⲉⲩⲉⲧⲁⲁϥ ⲉϩⲣⲁⲓ̈ ⲉⲧϭⲓϫ ⲛ̄ⲧⲁⲓ̈ ⲉⲧⲟⲩⲙⲉⲉⲩⲉ ⲉⲣⲟⲥ ϫⲉⲛ̄ⲧⲟⲥ ⲡⲉ · ⲁⲩⲱ ⲉϣⲱⲡⲉ ⲛ̄ⲧⲟⲥ ⲁⲛ ⲡⲉ · ⲁⲗⲗⲁ ⲧⲁⲓ̈ ⲛ̄ⲧⲟϥ ⲧⲉ ⲛⲧⲁⲥⲉⲓ ⲉϫⲓ · ⲧⲟⲧⲉ ⲉⲧⲣⲉⲕⲱ ⲉϩⲣⲁⲓ̈ ⲙ̄ⲡⲉⲧⲟ ⲛ̄ⲛⲟϭ ⲏ ⲡⲉⲧⲥⲟⲧⲡ̄ · ⲁⲩⲱ ⲛ̄ⲧⲉϥⲓ ϩⲱⲱϥ ⲙ̄ⲡⲉⲧϭ[ⲟ]ϫⲃ̄ ⲏ ⲡⲉⲧⲥⲟⲃⲕ̄ [3]ⲧⲣⲉⲧⲁⲁϥ ⲉϩⲣⲁⲓ̈ ⲉⲧϭⲓϫ ⲛ̄ⲧⲁⲓ̈ ⲉⲧⲉⲣⲉⲡⲉⲧⲛ̄ⲟⲩⲱϣ ϩⲓⲱⲱⲥ ⲁⲛ · ⲁⲩ[ⲱ ϩⲟ]ⲧⲁⲛ ⲉⲥϣⲁ[ⲛ] . . . . . ⲧⲁⲓ̈ ˻ⲉⲧ˼ . . . At least 3 lines missing . . . <pb n="ⲥ̄ⲝ̄ⲏ̄ quire ⲓ̄ⲏ̄ ends"> ⲛ̄ⲧⲉⲣⲉⲧⲉⲧⲛ̄ϭⲛ̄ⲧⲥ̄  ⲉⲧⲁⲓ̈ ⲁⲛ ⲧⲉ ⲉⲧⲉⲧⲛ̄ⲙⲉ ⲙ̄ⲙⲟⲥ ϩⲙ̄ⲡⲉⲧⲛ̄ⲟⲩⲱϣ ⲛ̄ⲥⲁⲣⲕⲓⲕⲟⲛ ⲁⲗⲗⲁ ⲧⲁⲓ̈ ⲛ̄ⲧⲟϥ ⲧⲉ ⲉⲧⲉⲧⲛ̄ⲙⲟⲥⲧⲉ ⲙ̄ⲙⲟⲥ ⲉⲧⲃⲉϫⲉⲧⲁⲅⲁⲡⲏ ϫⲏⲕ ⲉⲃⲟⲗ ⲁⲛ ϩⲙ̄ⲡⲉⲧⲛ̄ϩⲏⲧ ϩⲛ̄ⲧⲉⲧⲛ̄ⲙⲛ̄ⲧⲣⲉϥϯ · ⲁⲩⲱ ⲧⲁⲓ̈ ⲧⲉ ⲑⲉ ⲉⲧⲉϣⲁⲣⲉⲧⲁⲓ̈ ⲃⲱⲕ ⲉϩⲟⲩⲛ ⲉⲡⲉⲥⲏⲓ̈ ⲉⲥⲣⲓⲙⲉ ⲁⲩⲱ ⲉⲥⲁϣⲁϩⲟⲙ ⲉⲣⲱⲧⲛ̄ · ⲧⲁⲓ̈ ⲇⲉ ϩⲱⲱⲥ ⲉⲧⲣⲉⲥⲃⲱⲕ ⲉϩⲟⲩⲛ ⲉⲡⲉⲥⲏⲓ̈ ⲉⲥⲣⲁϣⲉ ˻ⲁ˼ⲩⲱ ⲉⲥⲥⲙⲟⲩ ⲉⲣⲱⲧⲛ̄ ϩⲛ̄ⲟⲩⲙⲛ̄ⲧ˻ⲡ˼ⲉⲧϣⲟⲩⲉⲓⲧ :- [ϩⲉ]ⲛⲕⲟⲟⲩⲉ ⲇⲉ ⲟⲛ [ϩⲛ̄]ⲛ̄ϣⲉⲉⲣⲉ . . . . . . ⲩⲡ . . . . . At least 2 lines missing . . . ϩⲙ̄ⲡⲙⲁ ⲉⲧⲉⲧⲛ̄ϯ ⲛ̄ϩⲏⲧϥ̄ ⲙ̄ⲙⲉⲧⲉⲧⲛ̄ϯ  ⲙ̄ⲙⲟϥ · ⲁⲩⲱ ⲉⲧⲉⲧⲛ̄ϯ ⲉϩⲣⲁⲓ̈ ⲉⲧⲟⲟⲧⲟⲩ ϣⲁⲛⲧⲩⲥⲉⲓ  ⲁⲩⲱ ⲛ̄ⲥⲉⲣ̄ϩⲟⲩⲟ ⲉⲙⲁⲧⲉ :- ⲉϣϫⲉ ⲧⲉⲧⲛ̄ϣⲓⲡⲉ ⲁⲛ ⲉⲓ̈ϫⲱ ⲛⲏⲧⲛ̄ ⲛ̄ⲛⲁⲓ̈ · ⲉⲓ̈ⲉ ⲙⲛ̄ⲗⲁⲁⲩ ⲙ̄ⲡ̄ⲛ̄ⲁ̄ ⲛ̄ⲧⲉⲡⲛⲟⲩⲧⲉ ϩⲣⲁⲓ̈ ⲛ̄ϩⲏⲧⲧ[ⲏ]ⲩⲧⲛ̄ · ⲉϣϫⲉ ⲧ[ⲉ]ⲧⲛ̄ⲉⲓⲣⲉ ⲛ̄ϩ˻ⲧⲏ˼ⲧⲛ̄ ⲁⲛ ⲉϩⲣⲁⲓ̈ ⲉϫ˻ⲛ̄˼ⲛⲉⲛⲧⲁⲧⲉⲛ̄ⲁⲁⲩ · ⲉⲓ̈ⲉ ⲙⲛ̄ⲗⲁⲁⲩ ⲛⲁϣⲛ̄ϩⲧⲏϥ ⲉϩⲣⲁⲓ̈ ⲉϫⲱⲧⲛ̄ · ⲁⲩⲱ ⲉϣϫⲉ ˻ⲉ˼ⲧⲉⲧⲛ̄ϣⲓⲡⲉ ⲇⲉ [ⲁ]ⲛ ⲉⲓ̈ϫⲱ ⲛⲏⲧⲛ̄ ⲛⲁⲓ̈  · ⲉⲓ̈ⲉ ⲁⲛⲅ̄ⲟⲩⲧⲁⲗⲁⲓⲡⲱⲣⲟⲥ ⲛ̄ⲣⲱⲙⲉ · ⲁⲩⲱ [ⲉ]˻ϣ˼ϫⲉ ⲁⲡⲉⲧⲛ̄ . . . . . ϩⲉⲧ . . . . . . ⲉⲛⲁⲓ̈ ⲉ . . . . . . . ˻ⲣ˼ⲱ ⲛ̄
</book>
<book n="44" title="On Forsaking Sunfulness">
<chapter n="01">
<p n="01">
ⲕⲃⲁ ⲙ̄ⲙⲟϥ · ⲕⲁⲧⲁⲡϫⲓⲕⲃⲁ ⲙ̄ⲡⲁϭⲱⲛⲧ̄ ⲙⲏⲡⲟⲧⲉ ⲛ̄ⲧⲉⲧⲛ̄ⲧⲁⲕⲟ ⲛⲙ̄ⲙⲁϥ ⲛⲟⲩⲥⲟⲡ ⲛ̄ⲟⲩⲱⲧ · 
</p>
<p n="02">
ⲛⲓⲙ ⲡⲉⲧⲛⲁϫⲟⲟⲥ ⲁⲛ ϩⲛ̄ⲛ̄ⲣⲱⲙⲉ ⲧⲏⲣⲟⲩ ⲛ̄ⲥⲁⲃⲉ ϫⲓⲛⲛⲉⲡⲣⲟⲫⲏⲧⲏⲥ ⲙⲛ̄ⲛⲁⲡⲟⲥⲧⲟⲗⲟⲥ · ⲁⲩⲱ ⲡⲉⲛⲡⲉⲧⲟⲩⲁⲁⲃ ⲛⲉⲓⲱⲧ · ⲡⲁⲓ̈ ⲛ̄ⲧⲁⲡⲛⲟⲩⲧⲉ ⲣ̄ⲙⲛ̄ⲧⲣⲉ ⲛⲁⲛ ⲉⲃⲟⲗ ϩⲓⲧⲛ̄ⲧⲉϥⲧⲁⲡⲣⲟ · ϫⲉϯϫⲱ ⲙ̄ⲙⲟⲥ ⲛⲏⲧⲛ̄ ϫⲓⲛⲁⲣⲏϫϥ̄ ⲙ̄ⲡⲕⲁϩ ϣⲁⲁⲣⲏϫϥ̄ ·
</p>
<p n="03">
ⲉⲓⲧⲉ ϩⲟⲟⲩⲧ , ⲉⲓⲧⲉ ⲥϩⲓⲙⲉ , ⲉⲓⲧⲉ ⲕⲟⲩⲓ̈ ⲉⲓⲧⲉ ⲛⲟϭ , ⲧⲉⲧⲛⲁⲧⲁⲩⲉϩⲟⲩⲟ ⲉⲛⲁⲓ̈ ⲛ̄ⲧⲁⲓϫⲟⲟⲩ ⲛⲏⲧⲛ̄ ⲛ̄ϩⲣⲁⲓ̈ ϩⲙ̄ⲡⲕⲱϩⲧ̄ ⲙⲛ̄ⲡϥⲛ̄ⲧ  · ⲙⲛ̄ⲑⲗⲓⲯⲓⲥ ⲛⲓⲙ ⲕⲁⲧⲁⲛⲉⲓⲧⲁⲓ̈[ϫⲟⲟⲩ] ⲁⲩⲱ ⲕⲁⲧ[ⲁⲛⲉⲛ]ⲧⲁⲓ̈ⲥⲟⲧⲙⲟ[ⲩ ϩⲛ̄ⲛ̄]ⲛⲟϭ ⲛⲛⲉϩⲡⲉ [ϩⲙ̄]ⲡⲙⲁ ⲉⲧⲟⲩⲟⲧⲡ̄ ⲉϩⲟⲩⲛ ⲛ̄ϩⲏⲧϥ̄ · 
</p>
<p n="04">
ⲧⲉⲛⲟⲩ ϭⲉ ⲛⲉⲛⲙⲉⲣⲁⲧⲉ ⲛ̄ⲥⲛⲏⲩ ⲛ̄ϩⲟⲥⲟⲛ ⲉⲛϩⲙ̄ⲡⲥⲱⲙⲁ ⲟⲩⲛ̄ϭⲟⲙ ⲙ̄ⲙⲟⲛ ⲉⲧⲣⲉⲛⲣ̄ⲡⲁϩⲣⲉ ⲉⲣⲟⲛ ⲉϣⲱⲡⲉ ⲉⲛϣⲁⲛϫⲓ · ⲁⲩⲱ ϩⲱⲥ ⲉⲣⲉⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ ⲟⲩⲱϣ ⲉⲧⲣⲉⲛⲣ̄ⲡⲁⲓ̈ · ⲉⲧⲃⲉⲡⲁⲓ ⲙⲁⲣⲛ̄ϥⲓ ⲛ̄ⲛⲉⲓⲕⲱϩ , ⲙⲛ̄ⲛⲉⲓⲙⲟⲥⲧⲉ , ⲙⲛ̄ⲛⲉⲓϯⲧⲱⲛ ⲙⲛ̄ⲛⲉⲓⲙⲓϣⲉ ⲉⲃⲟⲗ ⲛ̄ϩⲏⲧⲛ̄ ϫⲉⲟⲩ ⲙⲟⲛⲟⲛ ϫⲉⲧⲛ̄ⲛⲁϯϩⲏⲩ ⲉⲣⲟⲟⲩ ⲁⲛ ϩⲙⲡⲉϩⲟⲟⲩ ⲛ̄ⲧⲛ̄ⲁⲛⲁⲅⲕⲏ · ⲁⲗⲗⲁ ϩⲉⲛⲟⲥⲉ ⲛⲁⲛ ⲛⲉ , ⲛ̄ⲛⲁϩⲣⲙ̄ⲡⲛⲟⲩⲧⲉ ϩⲙ̄ⲡⲙⲁ ⲉⲧⲛ̄ⲛⲁⲃⲱⲕ ⲉⲣⲟϥ · 
</p>
<p n="05">
ⲛⲁϣ ⲛ̄ϩⲉ ⲧⲉⲛⲟⲩ ⲙⲛ̄ⲛ̄ⲥⲁⲛⲉⲓ <pb n=""> ...... ˻ⲧ˼ⲣⲉⲧⲛ̄ .... ϣⲁⲛⲧⲙ̄ ....˻ⲉ˼ⲃⲟⲗ ⲙ̄ⲡⲇⲓ[ⲁⲃⲟⲗⲟⲥ] ⲙⲛⲛⲉϥⲕⲱϩ [ⲙⲛ̄]˻ⲛⲉ˼ϥⲙⲟⲥⲧⲉ , [ⲙⲛ̄]ⲛⲉϥϩⲃⲏⲩⲉ ⲧⲏ[ⲣⲟⲩ] ⲙ̄ⲙⲛ̄ⲧⲁⲥⲉⲃⲏⲥ · ⲛⲧⲛⲛⲁⲧⲁⲕⲟ ⲁⲛ ⲛⲙ̄ⲙⲁϥ ϩⲛ̄ⲧⲟⲣⲅⲏ ⲉⲧⲉⲣⲉⲡⲛⲟⲩⲧⲉ ⲙⲛ̄ⲡⲉϥⲭ̄ⲥ̄ ⲛⲁⲧⲁⲕⲟϥ ⲛ̄ϩⲏⲧϥ̄ ·
</p>
<p n="06">
ⲛ̄ϣⲁϫⲉ ⲅⲁⲣ ⲛ̄ⲧⲁⲓ̈ⲥⲱⲧⲙ̄ ⲉⲣⲟⲟⲩ ⲛ̄ⲧⲉⲧⲏⲩⲧⲛ̄ ⲁⲓ̈ⲟϣⲟⲩ · ⲁⲩⲱ ⲁⲓ̈ⲉⲓⲙⲉ ⲉⲣⲟⲟⲩ · ϫⲉⲉⲩⲙⲉϩ ⲛⲕⲱϩ ϩⲓⲙⲟⲥⲧⲉ , ϩⲓϯⲧⲱⲛ , ϩⲓⲕⲣⲟϥ , ϩⲓϩⲏⲧ ⲉϥϩⲟⲟⲩ · ϩⲓⲣⲉϥⲕⲁⲥⲕⲥ̄ , ϩⲓⲣⲉϥⲕⲁⲧⲁⲧⲁⲗⲉⲓ  , ⲙⲙⲁⲥⲧ̄ⲛⲟⲩⲧⲉ ⲛⲣⲉϥⲥⲱϣ ⲛ̄ϫⲁⲥⲓϩⲏⲧ ⲛ̄ⲃⲁⲃⲉⲣⲱⲙⲉ ⲛ̄ⲣⲉϥⲕⲱⲧⲉ ⲛⲥⲁⲡⲡⲉⲑⲟⲟⲩ  , ⲕⲁⲧⲁⲛⲉⲛⲧⲁⲡⲁⲡⲟⲥⲧⲟⲗⲟⲥ ϫⲟⲟⲩ · ϫⲓⲛⲛ̄ϣⲟⲣⲡ̄ ·
</p>
<p n="07">
ⲉⲓⲛⲁϫⲟⲟⲥ ⲛⲏⲧⲛ̄ ϫⲉⲟⲩ · ⲙ̄ⲡⲉⲃⲓⲏⲛ ⲅⲁⲣ ⲛ̄ⲣⲱⲙⲉ ⲟⲃϣ ⲁⲛ ⲉⲡⲉⲧⲣ̄ϩⲱⲃ ⲛⲙ̄ⲙⲏⲧⲛ̄ · ϩⲛ̄ⲟⲩⲫⲑⲟⲛⲏⲣⲓⲁ · ⲁⲩⲱ ⲛⲧⲱⲧⲛ̄ ⲉⲧⲉⲧⲛ̄ⲣϩⲱⲃ ⲛⲙ̄ⲙⲁϥ ϩⲛ̄ⲟⲩⲛⲟϭ ⲙⲙⲛ̄ⲧⲁⲑⲏⲧ · ⲧⲉⲧⲛ̄ϯⲙ̄ⲧⲟⲛ ⲛ̄ϩⲏⲧ ⲙ̄ⲡⲛⲟⲩⲧⲉ ⲧⲱⲛⲉ ϩⲁⲧⲉⲧⲏⲩⲧⲛ ϩⲛⲛⲉⲧⲛ̄ϩⲃⲏⲩⲉ · ⲁⲩⲱ ⲧⲉⲧⲛⲉⲩⲫⲣⲁⲛⲉ ⲙⲡϩⲏⲧ ⲙ̄ⲡⲁⲉⲓⲱⲧ ⲙⲛ̄ⲛⲁⲓ̈ⲟⲧⲉ ⲉⲧⲟⲩⲁⲁⲃ · ϩⲙ̄ⲡⲙⲁ ⲉⲧⲟⲩⲛϩⲏⲧϥ̄ ·
</p>
<p n="08">
ⲉⲧⲉⲧⲛⲛⲁⲣ̄ⲟⲩ ⲣⲱ ϣⲁⲕⲱϩ ϩⲓⲙⲟⲥⲧⲉ · ϩⲓϯⲧⲱⲛ ⲉⲧⲉⲧⲛϣⲟⲟⲡ ϩⲛⲟⲩⲛⲟϭ ⲙⲙⲛ̄ⲧⲁⲧⲣⲟⲟⲩϣ ϫⲉⲧⲉⲧⲛ̄ϣⲟⲟⲡ ϩⲛⲟⲩⲥⲉⲓ ⲛⲟⲉⲓⲕ ⲁⲩⲱ ⲛⲁⲅⲁⲑⲟⲛ
</book>
<book n="5" title="On Faith, Repentance, and Vigilance">
ⲉ̄
</chapter>
<chapter n="01">
<p n="01">
ⲁⲣⲓⲡⲙⲉⲉⲩⲉ ⲙ̄ⲡϫⲟⲉⲓⲥ · ⲁⲩⲱ ⲑⲓ̄ⲗ̄ⲏ̄ⲙ̄ ⲙⲁⲣⲉⲥⲁⲗⲉ ⲉϩⲣⲁⲓ̈ ⲉϫⲙ̄ⲡⲉⲛϩⲏⲧ ⲛ̄ⲑⲉ ⲉⲧⲥⲏϩ · ⲁⲩⲱ ⲟⲛ ϫⲉⲙⲉⲉⲩⲉ ⲉⲡϫⲟⲉⲓⲥ ⲁⲩⲱ ⲕⲛⲁⲣ̄ⲛⲁⲟⲩⲱϣ ⲧⲏⲣⲟⲩ ·
</p>
<p n="02">
ⲉⲣϣⲁⲛⲡⲣⲱⲙⲉ ⲅⲁⲣ ⲣ̄ⲡⲙⲉⲉⲩⲉ ⲙ̄ⲡϫⲟⲉⲓⲥ. ⲁⲩⲱ ⲛ̄ⲧⲉⲑⲓⲉⲣⲟⲩⲥⲁⲗⲏⲙ ⲛ̄ⲧⲡⲉ ⲧⲁⲗⲟ ⲉϩⲣⲁⲓ̈ ⲉϫⲙ̄ⲡⲉϥϩⲏⲧ · ⲙⲛ̄ⲗⲁⲁⲩ ⲙ̄ⲙⲉⲉⲩⲉ ⲉϥϫⲁϩⲙ̄ · ⲟⲩⲇⲉ ⲙⲛ̄ⲗⲁⲁⲩ ⲙ̄ⲡⲉⲑⲟⲟⲩ ⲛⲁϣϭⲙ̄ϭⲟⲙ ⲉⲣⲟϥ · ⲉⲃⲟⲗ ϫⲉⲁϥⲕⲱⲧ ⲙ̄ⲡⲉϥϩⲏⲓ̈ ⲉϩⲣⲁⲓ̈ ⲉϫⲛ̄ⲧⲡⲉⲧⲣⲁ ⲉⲧⲉⲡⲉⲭ̄ⲥ̄ⲡⲉ ⲑⲉⲗⲡⲓⲥ ⲛ̄ⲣⲱ<pb n="[ⲧ̄]ⲝ̄ⲇ̄"/>ⲙⲉ ⲛⲓⲙ ⲉⲧϩⲉⲗⲡⲓⲍⲉ ⲉⲣⲟϥ ⲕⲁⲧⲁⲡⲉⲧⲥⲏϩ ϫⲉⲁⲓ̈ⲕⲁϩⲧⲏⲓ̈ ⲉⲣⲟⲕ ⲡϫⲟⲉⲓⲥ ⲙ̄ⲡⲣ̄ⲧⲣⲁϫⲓϣⲓⲡⲉ ϣⲁⲉⲛⲉϩ · ⲛⲁϩⲙⲉⲧ ⲛⲅ̄ⲧⲟⲩϫⲟⲓ̈ ϩⲛ̄ⲧⲉⲕⲇⲓⲕⲁⲓⲟⲥⲩⲛⲏ · ⲣⲓⲕⲉ ⲙ̄ⲡⲉⲕⲙⲁⲁϫⲉ ⲉⲣⲟⲓ̈ ⲛⲅ̄ϭⲉⲡⲏ ⲉⲧⲟⲩϫⲟⲓ̈ · ϣⲱⲡⲉ ⲛⲁⲓ̈ ⲉⲩⲛⲟⲩⲧⲉ ⲛ̄ⲛⲁϣⲧⲉ · ⲁⲩⲱ ⲉⲩⲏⲓ̈ ⲙ̄ⲙⲁ ⲙ̄ⲡⲱⲧ ⲉⲧⲟⲩϫⲟⲓ̈ ϫⲉⲛ̄ⲧⲟⲕⲡⲉ ⲡⲁⲧⲁϫⲣⲟ ⲁⲩⲱ ⲡⲁⲙⲁ ⲙⲡ̄ⲡⲱⲧ · ⲉⲧⲃⲉⲡⲉⲕⲣⲁⲛ ⲕⲛⲁϫⲓⲙⲟⲉⲓⲧ ϩⲏⲧ ⲁⲩⲱ ⲛⲅ̄ⲥⲁⲛⲟⲩϣⲧ̄ ⲕⲛⲁⲛⲧ̄ ⲉⲃⲟⲗ ϩⲛ̄ⲧⲉⲓ̈ ϭⲟⲣϭⲥ̄ ⲉⲛⲧⲁⲩϩⲟⲡⲥ̄ ⲉⲣⲟⲓ̈ · ϫⲉⲛ̄ⲧⲟⲕⲡⲉ ⲧⲁⲛⲁϣⲧⲉ · ϯⲛⲁϭⲟⲓ̈ⲗⲉ ⲙ̄ⲡⲁⲡ̄ⲛ̄ⲁ̄ ⲉⲛⲉⲕϭⲓϫ · ⲁⲕⲥⲱⲧⲉ ⲙ̄ⲙⲟⲓ̈ ⲡϫⲟⲉⲓⲥ ⲡⲛⲟⲩⲧⲉ ⲛ̄ⲧⲙⲉ ·
</p>
<p n="03">
ⲁⲕⲙⲉⲥⲧⲉⲛⲉⲧϩⲁⲣⲉϩ ⲉⲛⲡⲉⲧϣⲟⲩⲉⲓⲧ ⲉⲡϫⲓⲛϫⲏ · ⲁⲛⲟⲕ ⲇⲉ ⲁⲓ̈ⲕⲁϩⲧⲏⲓ̈ ⲉⲡϫⲟⲉⲓⲥ · ϯⲛⲁⲧⲉⲗⲏⲗ ⲧⲁⲉⲩⲫⲣⲁⲛⲉ ⲉϫⲙ̄ⲡⲉⲕⲛⲁ · ϫⲉⲛ̄ⲧⲟⲕ ⲁⲕϭⲱϣⲧ̄ ⲉϫⲙ̄ⲡⲉⲑⲃⲃⲓⲟ · ⲁⲩⲱ ⲁⲕⲧⲟⲩϫⲉⲧⲁⲯⲩⲭⲏ ⲉⲃⲟⲗ ϩⲛ̄ⲛⲁⲁⲛⲁⲅⲕⲏ · ⲙ̄ⲡⲕ̄ⲧⲁⲁⲧ ⲉⲧⲟⲟⲧϥ̄ ⲙ̄ⲡϫⲁϫⲉ · ⲁⲕⲧⲁϩⲉⲛⲁⲟⲩ<pb n="ⲧ̄ⲝ̄ⲉ̄"/>ⲉⲣⲏⲧⲉ ⲉⲣⲁⲧⲟⲩ ϩⲛ̄ⲟⲩⲟⲩⲥⲧⲛ̄ ·  ϣⲁⲣⲉⲡⲁⲅⲅⲉⲗⲟⲥ ⲅⲁⲣ ⲙ̄ⲡϫⲟⲉⲓⲥ ⲕⲱⲧⲉ ⲉⲛⲉⲧⲣ̄ϩⲟⲧⲉ ϩⲏⲧϥ̄ ⲛϥ̄ⲛⲁϩⲙⲟⲩ ·
</chapter>
<chapter n="02">
<p n="01">
ⲉⲧⲃⲉⲡⲁⲓ̈ϭⲉ ⲛⲉⲥⲛⲏⲩ ⲟⲩⲁⲅⲁⲑⲟⲛ ⲛⲁⲛⲡⲉ ⲉⲧⲣⲉⲛⲧⲟϭⲛ̄ ⲉⲡⲛⲟⲩⲧⲉ · ⲛ̄ⲧⲛ̄ⲕⲱ ⲛ̄ⲧⲉⲛϩⲉⲗⲡⲓⲥ ϩⲓⲡϫⲟⲉⲓⲥ ⲡⲉⲭ̄ⲥ̄ ⲡⲥⲱⲧⲏⲣ ⲛ̄ⲟⲩⲟⲛ ⲛⲓⲙ ⲉⲧⲱϣ ⲉϩⲣⲁⲓ̈ ⲉⲣⲟϥ ϩⲛ̄ⲟⲩⲙⲉ · ⲁⲩⲱ ⲉⲧⲕⲱ ⲛ̄ϩⲧⲏⲩ ⲉⲡⲉϥⲛⲁ · ϫⲉⲕⲁⲥ ⲉⲣⲉⲃⲟⲏⲑⲓⲁ ϣⲱⲡⲉ ⲛⲁⲛ ϩⲙ̄ⲡⲉϩⲟⲟⲩ ⲛ̄ⲧⲉⲛⲑⲗⲓⲯⲓⲥ · ⲁⲩⲱ ⲛ̄ⲧⲛ̄ϭⲓⲛⲉ ⲛ̄ⲟⲩⲛⲁ ⲙ̄ⲡⲉϥⲙ̄ⲧⲟ ⲉⲃⲟⲗ ⲙ̄ⲡⲛⲁⲩ ⲛ̄ⲧⲉⲛⲁⲛⲁⲅⲕⲏ · ⲉⲧⲉⲡⲁⲓ̈ⲡⲉ ⲡⲉϩⲟⲟⲩ ⲙ̄ⲡϭⲙ̄ⲡⲭⲓⲛⲉ ⲙ̄ⲡⲟⲩⲁ ⲡⲟⲩⲁ · 
</p>
<p n="02">
ⲛ̄ⲑⲉ ⲅⲁⲣ ⲉⲛⲧⲁⲩϫⲟⲟⲥ ϫⲉⲙ̄ⲙⲛ̄ⲭⲣⲏⲙⲁ ⲛⲁϯϩⲏⲩ ϩⲙ̄ⲡⲉϩⲟⲟⲩ ⲛ̄ⲧⲟⲣⲅⲏ · ⲧⲁⲓ̈ ⲟⲛⲧⲉ ⲑⲉ ⲉⲧⲉⲙ̄ⲙⲛ̄ⲗⲁⲁⲩ ⲙ̄ⲡⲉⲑⲟⲟⲩ · ⲟⲩⲧⲉ ⲛ̄ⲧⲟⲣⲅⲏ · ⲧⲁⲓ̈ ⲟⲛⲧⲉ ⲑⲉ ⲉⲧⲉⲙ̄ⲙⲛ̄ⲗⲁⲁⲩ ⲙ̄ⲡⲉⲑⲟⲟⲩ · ⲟⲩⲧⲉ ⲙⲟⲥⲧⲉ. ⲟⲩⲧⲉ ⲙⲛ̄ⲧϫⲁⲥⲓϩⲏⲧ · ⲟⲩⲧⲉ ⲙ̄ⲙⲛ̄ⲣⲉϥϯⲧⲱⲛ · ϩⲓⲣⲉϥⲕⲣⲙ̄ⲣⲙ̄ · ϩⲓⲣⲉϥⲕⲁⲧⲁⲗⲁⲗⲉⲓ · ϩⲓⲣⲉϥⲕⲁⲥⲕⲥ̄ · ⲁⲩⲱ ⲣⲉϥⲣ̄ⲛⲟⲃⲉ ⲛⲓⲙ ⲕⲁⲧⲁⲗⲁⲁⲩ ⲛ̄ⲥⲙⲟⲧ · ⲉϥϯⲛⲟⲩϭⲥ̄ ⲙ̄ⲡⲛⲟⲩⲧⲉ <pb n="ⲧ̄ⲝ̄ⲋ̄"/> ⲛⲁϯϩⲏⲩ ϩⲙ̄ⲡⲉϩⲟⲟⲩ ⲛ̄ⲧⲟⲣⲅⲏ · ⲉⲧⲉⲡⲉϩⲟⲟⲩⲡⲉ ⲉⲧⲟⲩⲛⲁⲧⲱⲕⲙ̄ ⲛ̄ⲧⲉⲯⲩⲭⲏ ⲙ̄ⲡⲟⲩⲁ ⲡⲟⲩⲁ ⲉϩⲣⲁⲓ̈ ⲛ̄ϩⲏⲧϥ̄ ϩⲛ̄ⲟⲩⲥⲓϣⲉ · ⲙ̄ⲙⲛ̄ⲡⲉⲧⲛⲁϥⲱⲧⲉ ⲛ̄ⲧⲣⲙ̄ⲉⲓⲏ ⲉⲃⲟⲗ ϩⲛ̄ⲛⲉⲛⲃⲁⲗ · ⲟⲩⲧⲉ ⲙ̄ⲙⲛⲡⲉⲧⲛⲁⲥⲱⲧⲙ̄ ⲉⲣⲟⲛ ⲉⲛϣⲁⲛϫⲓϣⲕⲁⲕ ⲉⲃⲟⲗ ·
</p>
<p n="03">
ⲁⲗⲗⲁ ⲉⲛⲛⲁϫⲟⲟⲥ ⲉⲛⲁϣⲁϩⲟⲙ ϩⲛ̄ⲟⲩⲛⲟϭ ⲙ̄ⲙⲛ̄ⲧⲉⲃⲓⲏⲛ ⲉⲛⲣⲓⲙⲉ ϫⲉⲉⲧⲃⲉⲟⲩ ⲅⲁⲣ ⲛⲉⲓ̈ⲟⲩⲁϣⲟⲩ ⲁⲛⲡⲉ ⲉⲩϯⲥⲃⲱ ⲛⲁⲓ̈ · ⲁⲩⲱ ⲁⲡⲁϩⲏⲧ ⲣⲓⲕⲉ ⲉⲃⲟⲗ ⲛ̄ⲛ̄ⲉϫⲓⲡⲓⲟ · ⲙ̄ⲡⲓⲣⲓⲕⲉ ⲙ̄ⲡⲁⲙⲁⲁϫⲉ ⲙ̄ⲡⲉⲧⲧⲥⲁⲃⲟ ⲙ̄ⲙⲟⲓ̈
</p>
<p n="04">
ⲛ̄ⲑⲉ ⲙ̄ⲡⲣⲙ̄ⲙⲁⲟ ⲉⲧⲗⲟⲃⲉ · ⲁⲩⲱ ⲉⲧⲁϣⲁϩⲟⲙ · ⲉⲛⲧⲁϥⲁⲓⲧⲉⲓ ⲛ̄ⲟⲩⲧⲗ̄ϯⲗⲉ ⲙ̄ⲙⲟⲟⲩ ϩⲙ̄ⲡⲣⲱⲕϩ̄ ⲙ̄ⲡⲕⲱϩⲧ̄ ⲁϣⲁϩⲟⲙ · ⲉⲛⲧⲁϥⲁⲓⲧⲉⲓ ⲛ̄ⲟⲩⲧⲗ̄ϯⲗⲉ ⲙ̄ⲙⲟⲟⲩ ϩⲙ̄ⲡⲣⲱⲕϩ̄ ⲙ̄ⲡⲕⲱϩⲧ̄ ⲉⲧϥ̄ⲛ̄ϩⲏⲧϥ̄ ϩⲣⲁⲓ̈ ϩⲛ̄ⲁⲙⲛ̄ⲧⲉ ⲉⲙⲡⲟⲩⲧⲁⲁⲥ ⲛⲁϥ · ⲁⲗⲗⲁ ϩⲉⲛⲕⲉϫⲡⲓⲟ ⲙⲛ̄ϩⲉⲛⲕⲉⲙ̄ⲕⲁϩ ⲛ̄ϩⲏⲧ ⲛⲉⲛⲧⲁⲩϫⲟⲟⲩ ⲛⲁϥ. ⲕⲁⲧⲁⲑⲉ ⲉⲧⲥⲏϩ ϩⲙ̄ⲡⲉⲩⲁⲅⲅⲉⲗⲓⲟⲛ :
</chapter>
<chapter n="03">
<p n="01">
ⲁⲛⲟⲛ ϭⲉ ϩⲱⲱⲛ ⲛⲉⲥⲛⲏⲩ ⲙⲁⲣⲛ̄ⲁⲅⲱⲛⲓⲍⲉ ⲛ̄ⲧⲛ̄ⲥⲁϩⲱⲛ ⲉⲃⲟⲗ ⲛ̄ⲛⲉⲛⲡⲉⲑⲟⲟⲩ ⲙⲛ̄<pb n="ⲧ̄ⲝ̄ⲍ̄"/>ⲛⲉⲛⲙⲛ̄ⲧⲁⲧⲥⲱⲧⲙ̄ · ⲁⲩⲱ ⲛⲉⲛⲙⲛ̄ⲧⲛⲁϣⲧ̄ⲙⲁⲕϩ̄ · ⲙⲛ̄ⲛⲉⲛⲙⲛ̄ⲧⲃⲁⲃⲉⲣⲱⲙⲉ ⲛ̄ⲧⲛ̄ⲕⲧⲟⲛ ⲛ̄ⲧⲛ̄ⲙⲉⲧⲁⲛⲟⲉⲓ ϩⲱⲥ ⲉⲡⲟⲩⲟⲉⲓϣⲡⲉ · ⲉⲙⲡⲁⲧⲉⲡⲉϩⲟⲟⲩ ⲛ̄ⲧⲉⲛϩⲁⲏ ⲉⲓ ⲉϫⲱⲛ ϩⲛ̄ⲟⲩϣⲥ̄ⲛⲉ ⲛ̄ⲑⲉ ⲛ̄ⲟⲩⲡⲁϣϥ̄ · ⲛ̄ⲧⲉⲛⲉⲓ̈ϩⲓⲥⲉ ⲧⲏⲣⲟⲩ ⲧⲱⲙⲧ̄ ⲉⲣⲟⲛ · ⲉⲙⲙⲛ̄ⲡⲉⲧⲛⲁⲛⲁϩⲙⲛ̄ · ⲟⲩⲧⲉ ⲙ̄ⲙⲛ̄ⲡⲉⲧⲛⲁⲃⲟⲏⲑⲉⲓ ⲉⲣⲟⲛ ·
</p>
<p n="02">
ⲁⲗⲗⲁ ⲥⲉⲛⲁϫⲟⲟⲥ ⲛⲁⲛ ⲇⲓⲕⲁⲓⲱⲥ ϩⲛ̄ⲟⲩϫⲡⲓⲟ ⲙⲛ̄ⲟⲩⲕⲱⲙϣ̄ ϫⲉⲉⲡⲉⲓ̈ⲇⲏ ⲁⲓ̈ⲙⲟⲩⲧⲉ ⲉⲣⲱⲧⲛ̄ ⲙ̄ⲡⲉⲧⲛ̄ⲥⲱⲧⲙ̄ⲉⲣⲟⲓ̈ · ⲁⲩⲱ ⲁⲓ̈ⲡⲣϣ̄ⲛⲁϣⲁϫⲉ ⲉⲃⲟⲗ ⲙ̄ⲡⲉⲧⲛ̄ϯϩⲧⲏⲧⲛ̄ · ⲁⲗⲗⲁ ⲁⲧⲉⲧⲛ̄ⲧⲥ̄ⲧⲟ ⲉⲃⲟⲗ ⲛ̄ⲛⲁϣⲟϫⲛⲉ · ⲁⲩⲱ ⲁⲧⲉⲧⲛ̄ⲣ̄ⲁⲧⲥⲱⲧⲙ̄ ⲛ̄ⲥⲁⲛⲁϫⲡⲓⲟ ·
</p>
<p n="03">
ⲁⲛⲟⲕ ϩⲱ ϯⲛⲁⲥⲱⲱⲃⲉ ⲛ̄ⲥⲁⲡⲉⲧⲛ̄ⲧⲁⲕⲟ · ϯⲛⲁⲣⲁϣⲉ ⲇⲉ ⲙ̄ⲙⲱⲧⲛ̄ ⲉⲣϣⲁⲛⲡⲧⲁⲕⲟ ⲉⲓ ⲉϫⲱⲧⲛ̄ · ⲁⲩⲱ ⲉⲣϣⲁⲛⲟⲩⲑⲗⲓⲯⲓⲥ ⲉⲓ ⲛⲏⲧⲛ̄ ⲙⲛ̄ⲟⲩⲕⲧⲟ ⲉⲣⲱⲧⲛ̄ · ⲁⲩⲱ ⲛ̄ⲧⲉⲡⲉϣⲧⲟⲣⲧⲣ̄ ⲧⲁϩⲉⲧⲏⲩⲧⲛ̄ ϩⲛ̄ⲟⲩϣⲥ̄ⲛⲉ · ⲙⲛ̄ⲛ̄ⲕⲉϣⲁϫⲉ <pb n="ⲧ̄ⲝ̄ⲏ̄"/> ⲉⲧⲛⲏⲩ ⲙⲛ̄ⲛ̄ⲥⲁⲛⲁⲓ̈ ⲉⲧⲟⲩⲛⲁϫⲡⲓⲟ ⲛ̄ⲛ̄ⲣⲉϥⲣ̄ⲛⲟⲃⲉ ⲛ̄ϩⲏⲧⲟⲩ · ⲁⲩⲱ ⲛ̄ⲥⲉⲛⲉϭⲛⲟⲩϭⲟⲩ ·
</p>
<p n="04">
ⲛⲁⲓ̈ ⲉⲧⲛⲁⲙⲟⲩ ϩⲣⲁⲓ̈ ϩⲛ̄ⲛⲉⲩⲛⲟⲃⲉ ⲉⲙⲡⲟⲩⲣ̄ϩⲧⲏⲩ ⲉⲧⲣⲉⲩⲕⲧⲟⲟⲩ ⲛ̄ⲥⲉⲙⲉⲧⲁⲛⲟⲉⲓ, ⲉⲙⲡⲁⲧⲟⲩⲉⲓ ⲉϩⲣⲁⲓ̈ ⲉⲛⲉⲓⲑⲗⲓⲯⲓⲥ ⲧⲏⲣⲟⲩ · ⲛ̄ⲑⲉ ⲉⲧⲥⲏϩ ϫⲉⲡⲟⲩϫⲁⲓ̈ ⲟⲩⲏⲩ ⲛ̄ⲛ̄ⲣⲉϥⲣ̄ⲛⲟⲃⲉ ϫⲉⲙⲡⲟⲩϣⲓⲛⲉ ⲛ̄ⲥⲁⲛⲉⲕⲇⲓⲕⲁⲓⲱⲙⲁ :
</chapter>
<chapter n="04">
<p n="01">
ⲉⲧⲃⲉⲡⲁⲓ̈ϭⲉ ⲛⲉⲥⲛⲏⲩ ⲙⲁⲣⲛ̄ⲛⲏⲫⲉ ⲛ̄ⲧⲛ̄ⲣⲟⲉⲓⲥ ⲛ̄ⲧⲛ̄ⲣ̄ϩⲱⲃ ⲉⲡϩⲱⲃ ⲙ̄ⲡϫⲟⲉⲓⲥ ⲛ̄ⲟⲩⲟⲉⲓϣ ⲛⲓⲙ ϫⲉⲕⲁⲥ ⲉⲛⲛⲁϫⲡⲟ ⲛⲁⲛ ⲛ̄ⲟⲩⲡⲁⲣⲣⲏⲥⲓⲁ ⲛ̄ⲛⲁϩⲣⲙ̄ⲡⲛⲟⲩⲧⲉ ϩⲛ̄ϩⲉⲛϩⲃⲏⲟⲩⲉ ⲉⲛⲁⲛⲟⲩⲟⲩ · ϫⲉⲁⲩϫⲟⲟⲥ ϫⲉⲑⲁⲏ ⲛ̄ⲟⲩⲟⲛ ⲛⲓⲙ ⲁⲥϩⲱⲛ ⲉϩⲟⲩⲛ · ϭⲙⲡⲉⲧⲛ̄ϩⲏⲧϭⲉ ⲛ̄ⲧⲉⲧⲛ̄ⲛⲏⲫⲉ ⲉⲛⲉϣⲗⲏⲗ ·
</p>
<p n="02">
ⲉⲛⲉⲓⲣⲉ ⲙ̄ⲡⲙⲉⲉⲩⲉ ⲙ̄ⲡϣⲁϫⲉ ⲉⲛⲧⲁⲡϫⲟⲉⲓⲥ ϫⲟⲟϥ. ϫⲉⲙⲁⲣⲉⲛⲉⲧⲛ̄ϯⲡⲉ ⲉⲩϣⲱⲡⲉ ⲉⲩⲙⲏⲣ ⲉⲣⲉⲛⲉⲧⲛ̄ϩⲏⲃⲥ̄ ⲙⲟⲩϩ · ⲛ̄ⲧⲉⲧⲛ̄ⲣ̄ⲑⲉ ⲛ̄ⲛⲓⲣⲱⲙⲉ ⲉⲧϭⲱϣⲧ̄ ⲉⲃⲟⲗ ϩⲏⲧϥ̄ ⲙ̄ⲡⲉⲩϫⲟⲉⲓⲥ <pb n="ⲧ̄ⲝ̄ⲑ̄"/> ϫⲉⲉϥⲛⲁϭⲱⲗ ⲛ̄ⲛⲁϣ ⲛ̄ⲛⲁⲩ ϩⲙ̄ⲡⲙⲁ ⲛ̄ϣⲉⲗⲉⲉⲧ. ϫⲉⲕⲁⲥ ⲉϥϣⲁⲛⲉⲓ ⲛϥ̄ⲧⲱϩⲙ̄ · ⲉⲩⲛⲁⲟⲩⲱⲛ ⲛⲁϥ ⲛ̄ⲧⲉⲩⲛⲟⲩ ·
</p>
<p n="03">
ϫⲉⲕⲁⲥ ⲉⲛⲛⲁⲣ̄ⲙ̄ⲡϣⲁ ϩⲱⲱⲛ ⲉⲧⲣⲉϥϫⲟⲟⲥ ⲛⲁⲛ ⲛ̄ⲧⲉⲓ̈ϩⲉ. ϫⲉⲛⲁⲓ̈ⲁⲧⲟⲩ ⲛ̄ⲛ̄ϩⲙ̄ϩⲁⲗ ⲉⲧⲙ̄ⲙⲁⲩ. ⲛⲁⲓ̈ ⲉⲧⲉⲣⲉⲡⲉⲩϫⲟⲉⲓⲥ ⲛⲏⲩ ⲛϥ̄ϩⲉ ⲉⲣⲟⲟⲩ ⲉⲩⲣⲟⲉⲓⲥ · ϩⲁⲙⲏⲛ ϯϫⲱ ⲙ̄ⲙⲟⲥ ⲛⲏⲧⲛ̄ ϫⲉϥⲛⲁⲙⲟⲣϥ̄ ⲛϥ̄ⲧⲣⲉⲩⲛⲟϫⲟⲩ. ⲛϥ̄ⲉⲓ ⲉⲃⲟⲗ ϩⲓⲱⲟⲩ ⲛϥ̄ⲇⲓⲁⲕⲟⲛⲉⲓ ⲛⲁⲩ · ⲕⲁⲛ ⲉϥϣⲁⲛⲉⲓ ⲛ̄ⲧⲙⲉϩⲥⲛ̄ⲧⲉ ⲛ̄ⲟⲩⲣ̄ϣⲉ ⲏ ⲧⲙⲉϩϣⲟⲙⲧⲉ · ⲛϥ̄ϩⲉ ⲉⲣⲟⲟⲩ ⲉⲩⲉⲓⲣⲉ ϩⲓⲛⲁⲓ̈ · ⲛⲁⲓ̈ⲁⲧⲟⲩ ⲛ̄ⲛ̄ϩⲙ̄ϩⲁⲗ ⲉⲧⲙ̄ⲙⲁⲩ ·
</chapter>
<chapter n="05">
<p n="01">
 ⲱ ⲛⲉⲓ̈ⲛⲟϭ ⲛ̄ϣⲡⲏⲣⲉ ⲉⲧϩⲁⲉⲟⲟⲩ ⲛ̄ⲛⲉⲧⲛⲁⲣ̄ⲙ̄ⲡϣⲁ ⲙ̄ⲙⲟⲟⲩ · ⲡϫⲟⲉⲓⲥ ϫⲉⲉϥⲛⲁⲇⲓⲁⲕⲟⲛⲉⲓ ⲛ̄ϩⲉⲛϩⲙ̄ϩⲁⲗ · ⲡⲛⲟⲩⲧⲉ ϫⲉⲉϥⲛⲁϩⲩⲡⲏⲣⲉⲧⲉⲓ ⲛ̄ϩⲉⲛⲣⲱⲙⲉ ·
</p>
<p n="02">
 ⲱ ⲛⲁⲓ̈ⲁⲧⲟⲩ ⲛ̄ⲛ̄ⲣⲱⲙⲉ ⲉⲧⲛⲁϩⲁⲣⲉϩ ⲉⲣⲟⲟⲩ ⲉⲃⲟⲗ ϩⲙ̄ⲡⲉⲑⲟⲟⲩ ⲛⲓⲙ ⲁⲩⲱ ⲛ̄ⲥⲉⲣⲟⲉⲓⲥ ⲉⲡⲉⲩϩⲏⲧ ⲙⲛ̄ⲡⲉⲩⲥⲱⲙⲁ ⲉⲃⲟⲗ ϩⲛ̄ϫⲱϩⲙ̄ <pb n="ⲧ̄ⲟ̄"/> ⲛⲓⲙ, ⲛ̄ⲥⲉⲙⲉⲥⲧⲉⲡⲡⲉⲑⲟⲟⲩ · ⲛ̄ⲥⲉⲙⲉⲣⲉⲡⲡⲉⲧⲛⲁⲛⲟⲩϥ  . ϫⲉⲟⲩⲛ̄ϩⲉⲛⲛⲟϭ ⲛ̄ⲁⲅⲁⲑⲟⲛ ⲕⲏ ⲛⲁⲩ ⲉϩⲣⲁⲓ̈ ⲉⲧⲣⲉⲩⲕⲗⲏⲣⲟⲛⲟⲙⲉⲓ ⲙ̄ⲙⲟⲟⲩ · ⲛ̄ⲑⲉ ⲉⲧⲥⲏϩ ϫⲉⲛⲉⲧⲉⲙ̄ⲡⲉⲃⲁⲗ ⲛⲁⲩ ⲉⲣⲟⲟⲩ · ⲛⲉⲧⲉⲙ̄ⲡⲉⲙⲁⲁϫⲉ ⲥⲟⲧⲙⲟⲩ · ⲛⲉⲧⲉⲙ̄ⲡⲟⲩⲁⲗⲉ ⲉϩⲣⲁⲓ̈ ⲉϫⲙ̄ⲡϩⲏⲧ ⲛ̄ⲣⲱⲙⲉ · ⲛⲁⲓ̈ ⲁⲡⲛⲟⲩⲧⲉ ⲥⲃ̄ⲧⲱⲧⲟⲩ · ⲛ̄ⲛⲉⲧⲙⲉ ⲙ̄ⲙⲟϥ  ·
 
</p>
<p n="03">
 ⲥⲱⲧⲙ̄ ⲛ̄ⲧⲟϥ ϫⲉⲁϥϫⲟⲟⲥ ϫⲉⲛⲉⲧⲙⲉ ⲙ̄ⲡⲛⲟⲩⲧⲉ. ⲛⲉⲧⲙⲉ ⲅⲁⲣ ⲙ̄ⲡⲛⲟⲩⲧⲉ  ⲙⲉⲩⲕⲁⲧⲁⲫⲣⲟⲛⲉⲓ ϩⲛ̄ⲗⲁⲁⲩ · ⲟⲩⲧⲉ ⲙⲉⲩⲣ̄ϩⲱⲃ ⲉⲙⲉϣϣⲉ  · 
 
</p>
<p n="04">
 ⲟⲩⲏⲣⲡⲉ ⲡⲧⲱⲧ ⲛ̄ϩⲏⲧ ⲙⲛ̄ⲡⲣⲁϣⲉ · ⲙⲛ̄ⲧⲉⲩⲫⲣⲟⲥⲩⲛⲏ ⲉⲧⲛⲁϣⲱⲡⲉ ⲛ̄ⲛⲉⲧⲛⲁⲣ̄ⲙ̄ⲡϣⲁ ⲛ̄ⲛⲁⲓ̈ · ϩⲱ ⲙ̄ⲙⲁⲧⲉ ⲉⲧⲣⲉⲩⲛⲁⲩ ⲉⲡϫⲟⲉⲓⲥ ⲉϥϩⲙⲟⲟⲥ ϩⲓⲡⲉⲑⲣⲟⲛⲟⲥ ⲙ̄ⲡⲉϥⲉⲟⲟⲩ  ⲛϥ̄ⲙⲟⲩⲧⲉ ⲉⲣⲟⲟⲩ ϩⲛ̄ⲟⲩⲟⲩⲣⲟⲧ ϫⲉⲁⲙⲏⲉⲓⲧⲛ̄ ⲛⲉⲧⲥⲙⲁⲙⲁⲁⲧ ⲛ̄ⲧⲉⲡⲁⲉⲓⲱⲧ ⲛ̄ⲧⲉⲧⲛ̄ⲕⲗⲏⲣⲟⲛⲟⲙⲉⲓ ⲛ̄ⲧⲙⲛ̄ⲧⲉⲣⲟ ⲉⲛⲧⲁⲩⲥⲃ̄ⲧⲱ[ⲧⲥ̄] 
 
</book>
<book n="6" title="On Strife in the Community">
<chapter n="01">
<p n="01">
<pb n="ⲣ̄ⲕ̄ⲉ̄ quire ⲑ̄"/>ⲉⲣ̄ⲡ̄ⲡⲉⲧⲛⲁⲛⲟⲩϥ · ⲁⲩϫⲟⲟⲥ ⲇⲉ ⲟⲛ ϫⲉⲁⲙⲁϩⲧⲉ ⲙ̄ⲡⲡⲉⲧⲛⲁⲛⲟⲩϥ · ⲥⲁϩⲉⲧⲏⲩⲧⲛ̄ ⲉⲃⲟⲗ ⲛ̄ϩⲱⲃ ⲛⲓⲙ ⲉⲑⲟⲟⲩ  ·
</p>
<p n="02">
ⲁⲛⲟⲛ ⲇⲉ ϩⲣⲁⲓ̈ ϩⲛ̄ⲧⲉⲛⲙⲛ̄ⲧⲁⲧⲥⲱⲧⲙ̄ ⲙⲛ̄ⲡⲉⲛϣⲟⲧ ⲙ̄ⲡⲉⲛϩⲏⲧ ⲉⲧⲉⲛϥ̄ⲙⲉⲧⲁⲛⲟⲉⲓ ⲁⲛ  · ⲁⲛⲡⲱⲱⲛⲉ ⲙ̄ⲡϩⲁⲡ ⲉⲩⲭⲟⲗⲏ · ⲁⲩⲱ ⲡⲕⲁⲣⲡⲟⲥ ⲛ̄ⲧⲇⲓⲕⲁⲓⲟⲥⲩⲛⲏ, ⲉⲩⲥⲓϣⲉ  · ⲉⲁⲛⲁⲙⲁϩⲧⲉ ⲙ̄ⲡⲉⲑⲟⲟⲩ ⲛⲓⲙ ⲙⲛ̄ⲧⲁⲛⲟⲙⲓⲁ · 
</p>
<p n="03">
ⲁⲛⲕⲱ ⲛ̄ⲥⲱⲛ ⲙ̄ⲡ̄ⲡⲉⲧⲛⲁⲛⲟⲩϥ ⲙⲛ̄ϯⲣⲏⲛⲏ ⲙⲛ̄ⲧⲁⲅⲁⲡⲏ ⲙ̄ⲡⲛⲟⲩⲧⲉ ⲉⲩⲕⲣⲓⲙⲁ ⲛⲁⲛ, ⲙⲛ̄ⲟⲩⲧϭⲁⲓ̈ⲟ · ⲉⲛⲥⲱⲕ ⲉϩⲣⲁⲓ̈ ⲉϫⲱⲛ ⲙⲁⲩⲁⲁⲛ ⲛ̄ⲟⲩⲕⲓⲛⲇⲩⲛⲟⲥ, ⲛ̄ⲑⲉ ⲉⲧⲥⲏϩ ϫⲉⲉⲃⲟⲗ ϫⲉⲙ̄ⲡⲟⲩⲇⲟⲕⲓⲙⲁⲍⲉ ⲙ̄ⲡⲛⲟⲩⲧⲉ ⲉⲕⲁⲁϥ ⲛⲁⲩ ϩⲛ̄ⲟⲩⲥⲟⲟⲩⲛ. ⲁⲡⲛⲟⲩⲧⲉ ⲧⲁⲁⲩ ⲉϩⲣⲁⲓ̈ ⲉⲩϩⲏⲧ ⲛ̄ϫⲟⲟⲩⲧ, ⲉⲉⲓⲣⲉ ⲛ̄ⲛⲉⲧⲉⲙⲉϣϣⲉ  · 
</p>
<p n="04">
ⲙⲛ̄ⲛ̄ⲕⲉϣⲁϫⲉ ⲉⲧⲛⲏⲩ ⲙⲛ̄ⲛ̄ⲥⲁⲛⲁⲓ̈ ⲉⲛⲧⲁⲡⲛⲟⲩⲧⲉ ϯⲧⲏⲩⲧⲛ̄ ⲉϩⲣⲁⲓ̈ ⲉⲣⲟⲟⲩ · ⲛⲧⲱⲧⲛ̄ ⲛ̄ⲛⲁϣⲧ̄ϩⲏⲧ ⲉⲧⲃⲉⲧⲉⲧⲛ̄ⲙⲛ̄ⲧⲁⲧⲥⲱⲧⲙ̄ · ⲙⲛ̄ⲧⲉⲧⲛ̄ⲙⲁⲥⲧ̄ⲉⲓⲣⲏⲛⲏ  · ⲉⲡⲉⲓⲇⲏ ⲟⲩⲛ̄ⲟⲩⲕⲱϩ ⲉϥⲥⲁϣⲉ ϩⲙ̄ⲡⲉⲧⲛ̄ϩⲏⲧ <pb n="ⲣ̄ⲕ̄ⲋ̄"/> ⲉⲧⲥⲏϩ ϫⲉϣⲁⲣⲉⲡⲙⲟⲥⲧⲉ ⲧⲟⲩⲛⲉⲥⲟⲩϯⲧⲱⲛ  · ⲁⲩⲱ ⲛ̄ⲑⲉ ⲉⲛⲧⲁⲡⲉⲛⲉⲓⲱⲧ ϫⲟⲟⲥ, ϫⲉⲡⲁϩⲉⲛⲣⲱⲙⲉ ⲁⲛ ⲉⲩϭⲟⲟⲙⲉⲛⲉ ϩⲉⲛⲣⲱⲙⲉ ⲛ̄ⲣⲉϥϯⲧⲱⲛ ·
</chapter>
<chapter n="02">
<p n="01">
ⲉⲧⲃⲉⲟⲩ, ⲡⲙⲓⲭⲉ ⲙⲛ̄ⲡⲉϣⲧⲟⲣⲧⲣ̄ ⲡⲏⲧ ϩⲓⲑⲏ ⲙ̄ⲙⲟⲟⲩ ⲛ̄ⲑⲉ ⲛ̄ⲟⲩⲕⲱϩⲧ̄ ϩⲙ̄ⲙⲁ ⲛⲓⲙ ⲉⲧⲟⲩⲛⲁⲃⲱⲕ ⲉⲣⲟⲟⲩ ϩⲛ̄ⲧⲥⲩⲛⲁⲅⲱⲅⲏ · ⲕⲁⲧⲁⲡⲉⲧⲥⲏϩ ϫⲉϣⲁⲣⲉⲟⲩⲣⲱⲙⲉ ⲉϥϭⲟⲟⲙⲉ ϫⲟⲟⲩ ⲛ̄ⲟⲩϯⲧⲱⲛ ⲁⲩⲱ ϣⲁϥⲧⲙ̄ϩⲟ ⲛ̄ⲟⲩϣⲁϩ ⲛ̄ⲕⲣⲟϥ ⲛ̄ⲛⲉⲑⲟⲟⲩ · ⲁⲩⲱ ϣⲁϥⲡⲱⲣϫ̄ ⲛ̄ϩⲉⲛⲥⲛⲏⲩ ⲙⲛ̄ϩⲉⲛϣⲃⲉⲉⲣ  · 
</p>
<p n="02">
ⲛⲁⲓ̈ ⲟⲛ ⲛⲉⲛⲧⲁⲩϫⲟⲟⲥ ⲉⲧⲃⲏⲏⲧⲟⲩ · ϫⲉϣⲁⲣⲉϩⲉⲛⲣⲱⲙⲉ ⲉⲩϩⲟⲟⲩ ⲣⲉⲕϩ̄ⲟⲩⲡⲟⲗⲓⲥ  ⲙⲛ̄ⲟⲩⲥⲩⲛⲁⲅⲱⲅⲏ ϩⲙ̄ⲡⲉⲩⲙⲓϣⲉ ⲙⲛ̄ⲡⲉⲩϯⲧⲱⲛ ⲙⲛ̄ⲧⲉⲩⲙⲣ̄ⲣⲉ ⲛ̄ⲕⲣⲟϥ · ϣⲁⲣⲉⲡⲙⲟⲥⲧⲉ ⲅⲁⲣ ⲧⲟⲩⲛⲉⲥⲟⲩϯⲧⲱⲛ  · ⲛ̄ⲑⲉ ⲉⲧⲥⲏϩ · ⲁⲩⲱ ⲟⲛ ϫⲉⲡⲙⲁ ⲉⲧⲉⲣⲉⲡⲕⲱϩ ⲛ̄ϩⲏⲧϥ̄ ⲙⲛ̄ⲡϯⲧⲱⲛ · ⲉϥⲙ̄ⲙⲁⲩ ⲛ̄ϭⲓⲡⲉϣⲧⲟⲣⲧⲣ̄ ⲙⲛϩⲱⲃ ⲛⲓⲙ ⲉϥϩⲟⲟⲩ  · 
</p>
<p n="03">
ⲉⲛⲉⲙ̄ⲡⲉⲡⲕⲱϩ ⲅⲁⲣ ⲙⲛ̄ⲡⲙⲟ<pb n="ⲣ̄ⲕ̄ⲍ̄"/>ⲥⲧⲉ ⲣ̄ϫⲟⲉⲓⲥ ⲉⲡⲉⲧⲛ̄ϩⲏⲧ ⲛ̄ⲕⲁⲕⲉ ⲱ ⲛ̄ⲣⲱⲙⲉ ⲛ̄ⲗⲟⲓⲙⲟⲥ ⲁⲩⲱ ⲛ̄ϣⲏⲣⲉ ⲛ̄ⲁⲕⲁⲑⲁⲣⲧⲟⲥ ⲉⲛⲧⲁⲩϫⲓ ⲙ̄ⲡⲃ̄ϣⲉ  ⲛ̄ⲛⲉⲩϣⲣⲡ̄ⲛ̄ⲛⲟⲃⲉ  . ⲛⲉⲧⲉⲧⲛⲁϥⲱϭⲉ ⲉϩⲟⲩⲛ ⲉⲛⲉⲧⲛ̄ⲉⲣⲏⲩ ⲛ̄ⲧⲉⲧⲛ̄ϩⲓⲟⲩⲉ ⲉⲛⲉⲧⲛ̄ⲉⲣⲏⲩ ϩⲛ̄ⲟⲩⲙⲛ̄ⲧⲁⲧϩⲟⲧⲉ · ⲉⲙⲡⲉⲧⲛ̄ⲣ̄ϩⲟⲧⲉ ϩⲏⲧϥ̄ ⲙ̄ⲡⲥⲁϩⲟⲩ ⲉⲛⲧⲁⲡⲉⲛⲉⲓⲱⲧ ϫⲟⲟϥ ⲉⲧⲃⲉⲡⲉⲓ̈ϩⲱⲃ : ϫⲉϥⲥϩⲟⲩⲟⲣⲧ̄ ⲛ̄ϭⲓⲡⲉⲧⲛⲁϥⲓⲧⲟⲟⲧϥ̄ ⲉϩⲣⲁⲓ̈ ⲉⲡⲉⲧϩⲓⲧⲟⲩⲱϥ ϩⲟⲗⲱⲥ ϩⲛ̄ⲗⲁⲁⲩ ⲛ̄ϩⲛⲁⲁⲩ · ⲏ ϩⲛ̄ⲛⲉϥϭⲓϫ ϩⲛ̄ⲟⲩⲧⲣⲟⲡ ⲁϫⲙ̄ⲡϩⲗ̄ⲗⲟ · ⲏ ⲉϫⲛ̄ⲟⲩⲉⲡⲓⲥⲧⲏⲙⲏ ·
</p>
<p n="04">
ⲏ ⲛⲉⲧⲉⲧⲛⲁⲥⲁϩⲟⲩⲡⲉ ⲛ̄ⲛⲉⲧⲛ̄ⲉⲣⲏⲩ ϩⲛ̄ϩⲉⲛϣⲁϫⲉ ⲛ̄ϣⲗⲟϥ ⲉϣⲓⲡⲉⲡⲉ ϫⲟⲟⲩ  · ⲏ ⲛ̄ⲧⲉⲣⲱⲙⲉ ⲥⲱⲧⲙ̄ ⲉⲣⲟⲟⲩ ϩⲟⲗⲱⲥ · ⲉⲙⲙⲛ̄ⲧⲱⲙⲉ ⲉϥⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ ϩⲙ̄ⲡⲕⲟⲥⲙⲟⲥ ⲛⲁϫⲟⲟⲩ · ⲙⲁⲗⲓⲥⲧⲁ ⲙⲟⲛⲁⲭⲟⲥ · ⲉⲓⲙⲏⲧⲓ ⲉϩⲉⲛⲣⲱⲙⲉ ⲟⲛ ⲉⲩϩⲟⲟⲩ ⲛ̄ⲧⲉⲧⲛ̄ϩⲉ ·
</chapter>
<chapter n="03">
<p n="01">
ⲱ ⲛ̄ⲧⲁⲗⲁⲓⲡⲱⲣⲟⲥ ⲉⲧⲉⲙ̄ⲡⲟⲩⲉⲓ ⲉⲃⲟⲗ ϩⲛ̄ⲛⲉⲩⲡⲉⲧϩⲟⲟⲩ · ⲟⲩⲧⲉ ⲟⲛ ⲙ̄ⲡⲉⲧⲛ̄ⲣ̄ϩⲟⲧⲉ ϩⲏⲧϥ̄ <pb n="ⲣ̄ⲕ̄ⲏ̄"/> ⲙ̄ⲡⲥⲁϩⲟⲩ ⲉⲛⲧⲁⲡⲉⲛⲉⲓⲱⲧ ϫⲟⲟϥ ⲉⲧⲃⲉⲛⲉⲓ̈ⲕⲉϩⲃⲏⲩⲉ · ϫⲉϥⲥϩⲟⲩⲟⲣⲧ̄ ⲛ̄ϭⲓⲡⲉⲧⲛⲁⲥⲱϣ ⲙ̄ⲡⲉⲧϩⲓⲧⲟⲩⲱϥ ⲉⲡⲧⲏⲣϥ̄ ϩⲛ̄ⲗⲁⲁⲩ ⲛ̄ϣⲁϫⲉ ⲙ̄ⲡⲟⲛⲏⲣⲟⲛ ϩⲛ̄ⲟⲩϭⲱⲛⲧ̄. ⲏ ϩⲛ̄ⲟⲩϫⲓϩⲣⲁϥ ·
</p>
<p n="02">
ⲙⲁⲗⲓⲥⲧⲁ ⲡⲁⲡⲟⲥⲧⲟⲗⲟⲥ ⲡⲁⲣⲁⲅⲅⲉⲓⲗⲉ ϫⲉⲟⲩϣⲁϫⲉ ⲛ̄ϣⲗⲟϥ ⲙ̄ⲡⲣ̄ⲧⲣⲉϥⲉⲓ ⲉⲃⲟⲗ ϩⲛ̄ⲣⲱⲧⲛ̄  · ⲏ ⲟⲩϣϫ̄ⲥⲟϭ · ⲏ ⲟⲩⲗ̄ⲗⲏⲃ · ⲛⲁⲓ̈ ⲉⲧⲉⲙⲉϣϣⲉ  · 
</p>
<p n="03">
ⲛ̄ⲧⲁⲛϯϩⲧⲏⲛ ⲉⲁϣ ⲛ̄ϣⲁϫⲉ · ⲏ ⲛ̄ⲧⲁⲛⲣ̄ϩⲟⲧⲉ ϩⲏⲧϥ̄ ⲙ̄ⲡϫⲟⲉⲓⲥ ϩⲛ̄ⲟⲩ. ϫⲉⲉⲛⲛⲁϯϩⲧⲏⲛ ⲛ̄ⲧⲟϥ ⲉⲛⲓⲕⲟⲟⲩⲉ : ⲛ̄ⲧⲉⲧⲛ̄ⲥⲱⲧⲙ̄ ⲁⲛ ⲉⲡϫⲟⲉⲓⲥ ⲉϥϫⲱ ⲙ̄ⲙⲟⲥ ϫⲉⲡⲉⲧⲛⲁⲛⲟⲩϭⲥ̄ ⲉⲡⲉϥⲥⲟⲛ ⲉⲓⲕⲏ. ϥⲟ ⲛ̄ⲉⲛⲟⲭⲟⲥ ⲉⲧⲉⲕⲣⲓⲥⲓⲥ. ⲡⲉⲧⲛⲁϫⲟⲟⲥ ⲇⲉ ⲟⲛ ⲙ̄ⲡⲉϥⲥⲟⲛ ϫⲉⲡⲱϩ · ϥⲟ ⲛ̄ⲉⲛⲟⲭⲟⲥ ⲉⲡⲥⲩⲛϩⲉⲇⲣⲓⲟⲛ · ⲁⲩⲱ ⲡⲉⲧⲛⲁϫⲟⲟⲥ ϫⲉⲡⲥⲟϭ · ϥⲟ ⲛ̄ⲉⲛⲟⲭⲟⲥ ⲉⲧⲅⲉϩⲉⲛⲛⲁ ⲛ̄ⲥⲁⲧⲉ  · 
</p>
<p n="04">
ⲁⲩⲱ ⲟⲛ ϥϫⲱ ⲙ̄ⲙⲟⲥ ϫⲉϣⲁϫⲉ ⲛⲓⲙ ⲛ̄ⲁⲣⲅⲟⲛ ⲉⲧⲉⲣⲉⲛ̄ⲣⲱⲙⲉ ⲛⲁϫⲟⲟⲩ. ⲥⲉⲛⲁϯⲗⲟⲅⲟⲥ ϩⲁⲣⲟⲟⲩ ϩⲙ̄<pb n="ⲣ̄ⲕ̄ⲑ̄"/>ⲡⲉϩⲟⲟⲩ ⲛ̄ⲧⲉⲕⲣⲓⲥⲓⲥ  ·
</chapter>
<chapter n="04">
<p n="01">
ⲁⲩⲱϭⲉ ⲉⲣⲉϩⲉⲛⲉⲃⲓⲏⲛ ⲛ̄ⲧⲉⲛϩⲉ, ⲛⲁⲃⲱⲕ ⲉⲧⲱⲛ · ⲉⲙⲡⲛ̄ⲣ̄ϩⲟⲧⲉ ⲉⲛϫⲱ ⲛ̄ϩⲉⲛⲛⲟϭ ⲙ̄ⲙⲛ̄ⲧϩⲣⲟⲩⲟ ⲉⲃⲟⲗ ϩⲛ̄ⲣⲱⲛ · ⲁϫⲛ̄ϯⲥⲟ. ϫⲉⲙ̄ⲡⲉⲡⲛⲟⲩⲧⲉ ⲧⲱⲧ ⲛ̄ϩⲏⲧ ϩⲣⲁⲓ̈ ⲛ̄ϩⲏⲧⲛ̄ · ⲕⲁⲧⲁⲡⲉⲧⲥⲏϩ ϫⲉⲙ̄ⲡⲉⲡⲁⲟⲩⲱϣ ϣⲱⲡⲉ ⲉϫⲱⲕ ⲡⲉϫⲉⲡϫⲟⲓ̈ⲥ ⲡⲉⲕⲛⲟⲩⲧⲉ · ϫⲉϫⲓⲛⲉⲛⲉϩ ⲁⲕⲟⲩⲱϣϥ̄ ⲙ̄ⲡⲉⲕⲛⲁϩⲃ̄ ⲁⲩⲱ ⲁⲕⲥⲱⲗⲡ̄ ⲛ̄ⲛⲉⲕⲥⲛⲁⲩϩ. ⲁⲕϫⲟⲟⲥ ϫⲉⲛ̄ϯⲛⲁⲣ̄ϩⲙ̄ϩⲁⲗ ⲁⲛ  · 
</p>
<p n="02">
ⲧⲁⲓ̈ ϩⲱⲧⲧⲏⲩⲧⲛ̄<ⲧⲉ> ⲧⲉⲧⲛ̄ϩⲉ ⲉⲧⲉⲧⲛ̄ⲥⲱⲗⲡ̄ ⲛ̄ⲙ̄ⲙⲣ̄ⲣⲉ ⲛ̄ⲛⲉⲛⲉⲓⲟⲧⲉ ⲉⲃⲟⲗ ⲙ̄ⲙⲱⲧⲛ̄ ⲁⲩⲱ ⲉⲧⲉⲧⲛ̄ⲛⲟⲩϫⲉ ⲙ̄ⲡⲉⲩⲛⲁϩⲃ̄ ⲛ̄ⲟⲩϫⲁⲓ̈ ⲉⲃⲟⲗ ϩⲓϫⲱⲧⲛ̄. ⲉⲧⲉⲛⲉⲩⲉⲛⲧⲟⲗⲏⲛⲉ, ⲉⲛⲧⲁⲩϩⲟⲛⲟⲩ ⲉⲧⲟⲟⲧⲛ̄ ⲉⲧⲉⲧⲛ̄ⲡⲁⲣⲁⲃⲁ ⲙ̄ⲙⲟⲟⲩ ϩⲛ̄ⲟⲩⲛⲟϭ ⲛ̄ⲧⲟⲗⲙⲏⲣⲓⲁ, ⲉⲧⲉⲧⲛ̄ϩⲓⲟⲩⲉ ⲉⲛⲉⲧϩⲓⲧⲟⲩⲱⲧⲛ̄ ⲁϫⲛ̄ϯⲥⲟ · ⲁⲩⲱ ⲁϫⲛ̄ϩⲟⲧⲉ ⲛ̄ⲧⲉⲡⲛⲟⲩⲧⲉ · ϣⲁⲛⲧⲉⲡⲛⲟⲩⲧⲉ ⲥϩⲟⲩⲣ̄ⲛⲉⲧⲉⲓⲣⲉ ⲛ̄ⲛⲁⲓ̈ ⲛϥ̄ⲧⲁⲁⲩ ⲉⲧⲟⲟⲧⲟⲩ ⲛ̄ⲛⲉⲩⲟⲩⲱϣ ⲛ̄ϩⲏⲧ ⲛ̄ⲑⲉ ⲉⲛⲧⲁϥϫⲟⲟⲥ ϫⲉⲛⲁⲓ̈ ⲉⲛⲧⲁⲓ̈ⲧⲁⲁⲩ ⲙ̄ⲡⲥⲁ<pb n="ⲣ̄ⲗ̄"/>ⲧⲁⲛⲁⲥ ϫⲉⲉϥⲛⲁⲡⲁⲓⲇⲉⲩⲉ ⲙ̄ⲙⲟⲟⲩ ⲉⲧⲙ̄ϫⲓⲟⲩⲁ  ·
</chapter>
<chapter n="05">
<p n="01">
ϩⲙ̄ⲡⲁⲓ̈ ⲟⲛ ⲉⲛⲧⲁϥϫⲟⲟⲥ ϫⲉϣⲁⲣⲉⲛⲉⲑⲟⲟⲩ ⲧⲏⲣⲟⲩ ⲧⲟⲩ ⲛⲉⲥϩⲉⲛⲟⲩⲱϩⲙ̄ · ⲡⲛⲟⲩⲧⲉ ⲇⲉ ⲛⲁϫⲟⲟⲩ ⲛⲁⲩ ⲛ̄ⲟⲩⲁⲅⲅⲉⲗⲟⲥ ⲛ̄ⲁⲧⲛⲁ  ⲉⲧⲣⲉϥⲧⲓⲙⲱⲣⲉⲓ ⲙ̄ⲙⲟⲟⲩ ϩⲙ̄ⲡⲙⲓϣⲉ ⲙⲛ̄ⲡϯⲧⲱⲛ · ⲙⲛ̄ϩⲱⲃ ⲛⲓⲙ ⲉϥϩⲟⲟⲩ · ⲡⲙⲓϣⲉ ⲅⲁⲣ ⲙⲛ̄ⲧⲙⲛ̄ⲧϫⲁϫⲉ ⲛⲁⲥⲁϩⲱⲥ ⲁⲛ ⲉⲃⲟⲗ ⲛ̄ⲛⲁⲓ̈ ⲛ̄ⲧⲉⲓ̈ⲙⲓⲛⲉ · ⲁⲗⲗⲁ ⲥⲉⲛⲁⲣ̄ⲑⲉ ⲛⲁⲩ ⲙ̄ⲡⲙⲟⲩ · 
</p>
<p n="02">
ⲛ̄ⲧⲉⲓ̈ϩⲉ ⲅⲁⲣ ⲉⲛⲧⲁϥϫⲟⲟⲥ ϫⲉⲙⲟⲩⲧⲉ ⲉⲣⲟⲟⲩ ϫⲉⲡϩⲁⲧ ⲉⲧⲥⲧⲏⲩ ⲉⲃⲟⲗ · ϫⲉⲁⲡϫⲟⲉⲓⲥ ⲧⲥ̄ⲧⲟⲟⲩ ⲉⲃⲟⲗ  · ⲁⲓⲱ ⲁϥⲕⲱ ⲛ̄ⲥⲱϥ ⲛ̄ⲧⲅⲉⲛⲉⲁ ⲉⲧⲉⲓⲣⲉ ⲛ̄ⲛⲁⲓ̈  ·
</p>
<p n="03">
ϩⲛ̄ⲛⲁⲓ̈ ⲟⲛ ⲧⲏⲣⲟⲩ ·  ⲉⲙⲡⲉⲩϩⲏⲧ ϭⲛ̄ⲁⲣⲓⲕⲉ ⲉⲣⲟⲟⲩ ⲁⲛ · ⲟⲩⲧⲉ ⲛ̄ⲥⲉⲉⲓⲣⲉ ⲁⲛ ⲛ̄ϩⲧⲏⲩ ⲉϫⲙ̄ⲡⲉⲛⲧⲁϥϣⲱⲡⲉ ⲕⲁⲧⲁⲡⲉⲧⲥⲏϩ ϫⲉϩⲛ̄ⲛⲁⲓ̈ ⲧⲏⲣⲟⲩ ⲙ̄ⲡⲥ̄ⲕⲟⲧⲥ̄ ⲉⲣⲟⲓ̈ ϩⲙ̄ⲡⲉⲥϩⲏⲧ ⲧⲏⲣϥ̄ ⲛ̄ϭⲓⲧⲁⲑⲏⲧ ⲛ̄ⲧⲉⲓⲟⲩⲇⲁ · ⲁⲗⲗⲁ ⲉϩⲣⲁⲓ̈ ⲉϫⲛ̄ⲟⲩⲙⲛ̄ⲧⲛⲟⲩϫ  · ⲁⲩⲱ ⲉⲩⲣ̄ⲡⲕⲉⲙⲟⲟϣⲉ ϩⲛ̄ⲟⲩⲙⲛ̄ⲧϣⲟⲩϣⲟ ⲙⲛ̄ⲟⲩⲙⲛ̄ⲧ . . . 2 folios missing . . . 
</book>
<book n="7" title="On Eschewing Evil">
<chapter n="01">
<p n="01">
<pb n="ⲣ̄ⲗ̄ⲉ̄"/>ⲁⲅⲁⲡⲏ ⲉϩⲟⲩⲛ ⲉⲛⲉⲛⲉⲣⲏⲩ ⲙⲛ̄ⲧⲉⲛⲉⲓⲣⲏⲛⲏ · ⲛ̄ⲑⲉ ⲉⲧⲥⲏϩ ϫⲉⲙⲁⲣⲟⲩⲛⲁⲩ ⲉⲛⲉⲧⲛ̄ϩⲃⲏⲩⲉ ⲉⲧⲛⲁⲛⲟⲩⲟⲩ, ⲛ̄ⲥⲉϯⲉⲟⲟⲩ ⲙ̄ⲡⲉⲧⲛ̄ⲉⲓⲱⲧ ⲉⲧϩⲛ̄ⲙ̄ⲡⲏⲩⲉ  · ⲁⲩⲱ ⲟⲛ ϣⲁϥϫⲟⲟⲥ ϫⲉϩⲙ̄ⲡⲁⲓ̈ ⲟⲩⲟⲛ ⲛⲓⲙ ⲛⲁⲉⲓⲙⲉ ϫⲉⲛ̄ⲧⲉⲧⲛ̄ⲛⲁⲙⲁⲑⲏⲧⲏⲥ ⲉⲧⲉⲧⲛ̄ⲥⲁⲛⲙⲉⲣⲉⲛⲉⲧⲛ̄ⲉⲣⲏⲩ  : 
</p>
<p n="02">
ⲉϣϫⲉ ϥϫⲱ ⲇⲉ ⲙ̄ⲙⲟⲥ, ϫⲉⲉⲧⲉⲧⲛ̄ϣⲁⲛⲉⲓⲛⲉ ⲛⲁⲓ̈ ⲛ̄ⲟⲩⲧⲃ̄ⲛⲏ ⲛ̄ⲃⲗ̄ⲗⲉ ⲉⲩⲑⲩⲥⲓⲁ · ⲛⲁⲛⲟⲩϥ ⲁⲛ · ⲁⲩⲱ ⲉⲧⲉⲧⲛ̄ϣⲁⲛⲉⲓⲛⲉ ⲛ̄ⲟⲩϭⲁⲗⲉ · ⲏ ⲉϥϣⲱⲛⲉ. ⲛⲁⲛⲟⲩϥ ⲁⲛ  · ⲁⲩⲱ ϫⲉϫⲓⲧϥ̄ ⲉϩⲟⲩⲛ ⲉϩⲣⲁϥ ⲙ̄ⲡⲉⲧϩⲓϫⲱⲕ · ⲉⲛⲉϥⲛⲁϫⲓⲧϥ̄ ⲛ̄ⲧⲟⲟⲧⲕ̄. ⲉϣⲱⲡⲉ ⲣⲱ, ⲉϥⲛⲁϣⲉⲡϩⲣⲁⲕ ⲉϩⲟⲩⲛ  · ⲉⲓ̈ⲉ ⲛ̄ⲁϣ ⲛ̄ϩⲉ ⲁⲛⲟⲛ ⲉⲣⲉⲡⲛⲟⲩⲧⲉ ⲛⲁϫⲓ ⲛ̄ⲧⲟⲟⲧⲛ̄ ⲙ̄ⲡⲉⲛϣⲗⲏⲗ ⲙⲛ̄ⲧⲉⲛⲛⲏⲥⲧⲉⲓⲁ ⲙⲛ̄ⲧⲉⲛⲙⲉⲗⲉⲧⲏ, ϣⲩⲱ ⲡⲉⲛⲕⲉⲥⲉⲉⲡⲉ ⲛ̄ϩⲱⲃ ⲛ̄ⲇⲓⲕⲁⲓⲟⲥⲩⲛⲏ · ⲉⲛϣⲁⲛϫⲱϩⲙ̄ ⲙ̄ⲡⲉⲛϩⲏⲧ ⲙⲛ̄ⲡⲉⲛⲥⲱⲙⲁ ϩⲛ̄ⲧⲱⲗⲙ̄ ⲛⲓⲙ ⲙⲛ̄ⲛⲟⲃⲉ ⲛⲓⲙ · ⲏ ⲉⲛⲟ ⲛ̄ⲁⲧⲥⲱⲧⲙ̄ · ⲏ ⲉⲛϣⲁⲛϫⲓ<pb n="ⲣ̄ⲗ̄ⲋ̄"/>ϭⲟⲗ ⲉⲛⲉⲛⲉⲣⲏⲩ · ⲏ ⲉⲛⲙⲉϩ ⲛ̄ⲕⲱϩ ϩⲓⲙⲟⲥⲧⲉ ⲉϩⲟⲩⲛ ⲉⲛⲉⲛⲉⲣⲏⲩ, ϩⲓϯⲧⲱⲛ · ϩⲓⲙⲛ̄ⲧϫⲁⲥⲓϩⲏⲧ ⳿ ϩⲓⲕⲁⲕⲓⲕⲁ · ϩⲓⲡⲟⲛⲏⲣⲓⲁ · ϩⲓⲕⲁⲥⲕⲥ̄ · ϩⲓⲕⲁⲧⲁⲗⲁⲗⲓⲁ · ϩⲓⲙⲛ̄ⲧⲃⲁⲃⲉⲣⲱⲙⲉ · ϩⲓϩⲱⲃ ⲛⲓⲙ ⲉϥϩⲟⲟⲩ · ⲛⲉⲧⲉⲓⲣⲉ ⲅⲁⲣ ⲛ̄ⲛⲁⲓ̈ ⲥⲉⲛⲁⲥⲟⲛϩⲟⲩ ϩⲛ̄ⲛⲉⲩⲙⲉⲉⲩⲉ  , ⲛ̄ⲑⲉ ⲉⲧⲥⲏϩ ·
</p>
<p n="03">
ⲁϥϫⲟⲟⲥ ⲇⲉ ⲟⲛ ϫⲉⲟⲩϣⲏⲣⲉ ⲡⲉ ϣⲁϥϯⲉⲟⲟⲩ ⲙ̄ⲡⲉϥⲉⲓⲱⲧ · ⲁⲩⲱ ⲟⲩϩⲙ̄ϩⲁⲗ ⲡⲉ ϣⲁϥⲣ̄ϩⲟⲧⲉ ϩⲏⲧϥ̄ ⲙ̄ⲡⲉϥϫⲟⲉⲓⲥ  · ⲡⲉϫⲁϥ ϭⲉ ⲧⲉⲛⲟⲩ ⲉϥϫⲡⲓⲟ ⲛ̄ⲧⲉⲛⲙⲛ̄ⲧⲁⲧⲃⲁⲗ ⲙⲛ̄ⲧⲉⲛⲙⲛ̄ⲧⲁⲧϩⲟⲧⲉ · ϫⲉⲉϣϫⲉ ⲁⲛⲅ̄ⲡⲉⲓⲱⲧ ϭⲉ ⲁⲛⲟⲕ. ⲉϥⲧⲱⲛ ⲡⲁⲉⲟⲟⲩ · ⲁⲩⲱ ⲉϣϫⲉ ⲁⲛⲅ̄ⲡϫⲟⲉⲓⲥ ⲁⲛⲟⲕ. ⲉⲥⲧⲱⲛ ⲧⲁϩⲟⲧⲉ ⲡⲉϫⲉⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ  ·
</chapter>
<chapter n="02">
<p n="01">
ⲁⲛⲟⲛ ⲇⲉ ϩⲱⲱⲛ ⲛⲉⲥⲛⲏⲩ ⲙⲁⲣⲛ̄ⲙⲟϣⲧⲛ̄ ⲛ̄ⲧⲛ̄ⲣ̄ϩⲟⲧⲉ ϩⲏⲧϥ̄ ⲙ̄ⲡⲛⲟⲩⲧⲉ · ⲁⲩⲱ ⲛ̄ⲧⲛ̄ϯⲉⲟⲟⲩ ⲛⲁϥ ϩⲛϩⲉⲛϩⲃⲏⲩⲉ ⲉⲛⲁⲛⲟⲩⲟⲩ ⲛ̄ⲧⲛ̄ⲥⲃ̄ⲧⲱⲧⲛ̄ ⲛ̄ⲧⲛ̄ⲟⲩⲁϩⲛ̄ ⲛ̄ⲥⲁⲡϫⲟⲓ̈ⲥ ⲡⲉⲛⲛⲟⲩⲧⲉ · <pb n="ⲣ̄ⲗ̄ⲍ̄"/> ⲛ̄ⲧⲛ̄ⲕⲱⲧⲉ ⲛ̄ⲥⲁⲡ̄ⲡⲉⲧⲛⲁⲛⲟⲩϥ · ⲙ̄ⲡ̄ⲡⲉⲑⲟⲟⲩ ⲁⲛ. ϫⲉⲕⲁⲥ ⲉⲛⲛⲁⲱⲛϩ̄  · ⲁⲩⲱ ⲛ̄ⲧⲛ̄ⲕⲱ ⲛ̄ⲥⲱⲛ ⲛ̄ⲛⲉⲧⲛ̄ϯⲛⲟⲩϭⲥ̄ ⲙ̄ⲡⲛⲟⲩⲧⲉ ⲛ̄ϩⲏⲧⲟⲩ · ⲉⲧⲉⲛⲉⲛϣⲁϫⲉ ⲛⲉ ⲙ̄ⲡⲟⲛⲏⲣⲟⲛ ⲉⲧⲛ̄ϫⲱ ⲙ̄ⲙⲟⲟⲩ ⲉϩⲟⲩⲛ ⲉⲛⲉⲛⲉⲣⲏⲩ ϩⲛ̄ⲧⲉⲛⲙⲛ̄ⲧⲛⲁϣⲧ̄ϩⲏⲧ · ⲉⲃⲟⲗ ϫⲉⲉⲛϣⲁⲛⲥⲱϣ ⲙ̄ⲡⲉⲛⲥⲟⲛ. ⲉⲛⲥⲱϣ ⲙ̄ⲡⲛⲟⲩⲧⲉ ⲉⲛⲧⲁϥⲧⲁⲙⲓⲟⲛ · ⲉⲡⲉⲓⲇⲏ ⲉⲛⲧⲁⲩⲧⲁⲙⲓⲉⲡⲣⲱⲙⲉ ⲉϩⲉⲛⲑⲉⲓⲕⲱⲛ ⲙ̄ⲡⲛⲟⲩⲧⲉ  ·
</p>
<p n="02">
ⲉⲧⲃⲉⲡⲁⲓ̈ ϣⲁϥϫⲟⲟⲥ ϫⲉⲡⲛⲟⲩⲧⲉ ⲟⲩⲡ̄ⲛ̄ⲁ̄ ⲡⲉ  . ⲁⲩⲱ ϯϩⲧⲏⲧⲛ̄ ⲉⲣⲱⲧⲛ̄ ϩⲙ̄ⲡⲉⲧⲛ̄ⲡ̄ⲛ̄ⲁ̄ ⲛ̄ⲧⲉⲧⲛ̄ⲕⲱ ⲛ̄ⲥⲱⲧⲛ̄ ⲛ̄ⲛⲉⲧⲛ̄ϯⲛⲟⲩϭⲥ ⲙ̄ⲡⲛⲟⲩⲧⲉ ϩⲛ̄ⲛⲉⲧⲛ̄ϣⲁϫⲉ · ⲙⲏⲡⲟⲧⲉ ⲛϥ̄ ϫⲟⲟⲥ ⲛⲁⲛ ϩⲛ̄ⲟⲩϭⲱⲛⲧ̄ ⲙⲛ̄ⲟⲩⲕⲱⲙϣ̄ · ϫⲉⲛ̄ⲧⲱⲧⲛ̄ ⲛⲉⲧⲥⲱϣ ⲙ̄ⲡⲁⲣⲁⲛ, ⲉⲧⲉⲧⲛ̄ϣⲁⲛⲧⲙ̄ⲕⲁⲁⲥ ϩⲙ̄ⲡⲉⲧⲛ̄ϩⲏⲧ ⲉϯⲉⲟⲟⲩ ⲙ̄ⲡⲁⲣⲁⲛ ⲡⲉϫⲉⲡϫⲟⲓ̈ⲥ ⲡⲡⲁⲛⲧⲟⲕⲣⲁⲧⲱⲣ · ϯⲛⲁϫⲟⲟⲩ ⲉϩⲟⲩⲛ ⲉⲣⲱⲧⲛ̄ ⲙ̄ⲡⲁⲥⲁϩⲟⲩ, ⲁⲩⲱ ϯⲛⲁⲥϩⲟⲩⲣ̄ⲡⲉⲧⲛ̄ⲥⲙⲟⲩ · ⲛ̄ⲧⲁϫⲱⲱⲣⲉ <pb n="ⲣ̄ⲗ̄˻ⲏ̄˼"/> ⲉⲃⲟⲗ ⲙ̄ⲡⲉⲧⲛ̄ⲥⲙⲟⲩ, ⲛϥ̄ⲧⲙ̄ϣⲱⲡⲉ ⲛⲙ̄ⲙⲏⲧⲛ̄ · ⲉⲃⲟⲗ ϫⲉⲛ̄ⲧⲱⲧⲛ̄ ⲛ̄ⲧⲉⲧⲛ̄ⲕⲱ ⲙ̄ⲙⲟϥ ⲁⲛ ϩⲙ̄ⲡⲉⲧⲛ̄ϩⲏⲧ  : 
</chapter>
<chapter n="03">
<p n="01">
ⲉⲧⲃⲉⲡⲁⲓ̈ ϭⲉ ⲛⲉⲥⲛⲏⲩ, ⲙⲁⲣⲛ̄ⲕⲧⲟⲛ ⲛ̄ⲧⲛ̄ⲙⲉⲧⲁⲛⲟⲉⲓ · ϫⲉⲁϥϫⲟⲟⲥ ϫⲉⲉⲧⲉⲧⲛ̄ϣⲁⲛⲧⲙ̄ⲕⲉⲧⲧⲏⲩⲧⲛ̄ · ϥⲛⲁϫⲱⲣ ⲛ̄ⲧⲉϥⲥⲏϥⲉ ⲛϥ̄ⲥⲱⲙⲧ̄ ⲛ̄ⲧⲉϥⲡⲓⲧⲉ ⲛϥ̄ⲥⲃ̄ⲧⲱⲧⲥ̄ ⲉⲁϥⲥⲟⲃⲧⲉ ⲛ̄ϩⲏⲧⲥ̄ ⲛ̄ϩⲉⲛⲥⲕⲉⲩⲏ ⲙ̄ⲙⲟⲩ  . 
</p>
<p n="02">
ⲉⲧⲣⲉϥϥⲱⲧⲉ ⲉⲃⲟⲗ ⲛ̄ⲟⲩⲟⲛ ⲛⲓⲙ ⲉⲧⲟ ⲙ̄ⲡⲟⲛⲏⲣⲟⲥ ⲛ̄ⲛⲁϩⲣⲁϥ. ⲁⲩⲱ ⲛϥ̄ⲧⲁⲕⲟ ⲛ̄ⲟⲩⲟⲛ ⲛⲓⲙ ⲉⲧϫⲱ ⲙ̄ⲡϭⲟⲗ · ⲟⲩⲟⲛ ⲛⲓⲙ ⲉⲧⲙⲟⲥⲧⲉ ⲙ̄ⲡⲉⲧϩⲓⲧⲟⲩⲱϥ · ⲟⲩⲟⲛ ⲛⲓⲙ ⲉⲧⲙⲟⲟϣⲉ ϩⲛ̄ⲟⲩϫⲱϩⲙ̄ · ⲟⲩⲟⲛ ⲛⲓⲙ ⲉⲧⲙⲟⲟϣⲉ ϩⲛ̄ⲟⲩϫⲓⲟⲩⲉ, ⲙⲛ̄ⲟⲩϭⲟⲗ · ⲁⲩⲱ ⲟⲩⲟⲛ ⲛⲓⲙ ⲉⲧⲟ ⲛ̄ⲁⲧⲥⲱⲧⲙ̄ ⲉⲧⲙⲟⲟϣⲉ ϩⲛ̄ⲟⲩⲙⲛ̄ⲧⲛⲁϣⲧ̄ⲙ̄ⲙⲉ · ⲙⲛ̄ⲟⲩⲙⲛ̄ⲧϫⲁⲥⲓϩⲏⲧ, ⲉⲧⲣⲉϥϥⲟⲧⲟⲩ ⲉⲃⲟⲗ ⲛ̄ⲛⲁϩⲣⲁϥ ϩⲛ̄ⲛ̄ⲥⲩⲛⲁⲅⲱⲅⲏ ⲙ̄ⲡⲛⲟⲩⲧⲉ · ⲕⲁⲧⲁⲡⲉⲛⲧⲁϥϫⲟⲟϥ ϫⲉ ϯⲛⲁⲛⲟϫⲟⲩ ⲉⲃⲟⲗ ϩⲙ̄ⲡⲁⲏⲓ̈ · ⲛ̄ϯⲛⲁⲟⲩⲱϩ ⲁⲛ, ⲉⲧⲟⲟⲧ, ⲉⲙⲉⲣⲓⲧⲟⲩ  · <pb n="˻ⲣ̄ⲗ̄[ⲑ̄]">0 ϯⲛⲁⲧⲁⲕⲟ ⲇⲉ ⲛ̄ⲛⲉⲧⲟ ⲛⲁⲧⲥⲱⲧⲙ̄ ·
</p>
<p n="03">
ⲙⲏⲡⲟⲧⲉ ⲟⲛ ⲛϥ̄ϫⲟⲟⲥ ⲛⲁⲛ ϩⲛ̄ⲟⲩⲁⲡⲉⲓⲗⲏ ϫⲉⲙⲏ ⲛ̄ⲟⲩⲛⲟⲩⲧⲉ ⲁⲛ ⲛ̄ⲟⲩⲱⲧ ⲡⲉⲛⲧⲁϥⲥⲛ̄ⲧⲧⲏⲩⲧⲛ̄ · ⲙⲏ ⲛ̄ⲟⲩⲉⲓⲱⲧ ⲁⲛ ⲛ̄ⲟⲩⲱⲧ ⲡⲉⲧϩⲓϫⲱⲧⲛ̄ ⲧⲏⲣⲧⲛ̄ · ⲉⲧⲃⲉⲟⲩ ⲉⲡⲟⲩⲁ ⲡⲟⲩⲁ ⲙ̄ⲙⲱⲧⲛ̄ ⲕⲱ ⲛ̄ⲥⲱϥ ⲙ̄ⲡⲉϥⲥⲟⲛ ⲉϫⲱϩⲙ̄ ⲛ̄ⲧⲇⲓⲁⲑⲏⲕⲏ ⲛ̄ⲛⲉⲧⲛ̄ⲉⲓⲟⲧⲉ · ⲁⲓ̈ⲟⲩⲇⲁⲥ ⲁⲑⲉⲧⲉⲓ. ⲁⲩⲱ ⲁϥϣⲱⲡⲉ ⲛ̄ⲃⲟⲧⲉ ϩⲙ̄ⲡⲓⲥⲣⲁⲏⲗ ⲁⲩⲱ ϩⲛ̄ⲑⲓ̄ⲗ̄ⲏ̄ⲙ̄  ·
</chapter>
<chapter n="04">
<p n="01">
ⲁⲛⲟⲛ ⲇⲉ ϩⲱⲱⲛ ⲙⲁⲣⲛ̄ϩⲁⲣⲉϩ ⲉⲣⲟⲛ ⲉⲧⲙ̄ϫⲱϩⲙ̄ ⲛ̄ⲧⲇⲓⲁⲑⲏⲕⲏ ⲛ̄ⲛⲉⲛⲉⲓⲟⲧⲉ, ⲟⲩⲧⲉ ⲛ̄ⲧⲛ̄ⲧⲙ̄ⲁⲑⲉⲧⲉⲓ ⲛ̄ⲛⲉⲩⲥⲃⲟⲟⲩⲉ ⲙⲛ̄ⲛⲉⲩⲉⲛⲧⲟⲗⲏ. ϫⲉⲛ̄ⲛⲉⲛϣⲱⲡⲉ ⲛ̄ⲃⲟⲧⲉ ⲛ̄ⲛⲁϩⲣⲁⲩ · ⲁⲩⲱ ⲛ̄ⲧⲛ̄ⲧⲙ̄ⲙⲉⲉⲩⲉ ⲉⲕⲁⲕⲓⲁ ⲡⲟⲩⲁ ⲡⲟⲩⲁ ⲉϩⲟⲩⲛ ⲉⲡⲉϥⲥⲟⲛ  . ϫⲉⲁϥϫⲟⲟⲥ ϫⲉⲛⲁⲓ̈ ⲧⲏⲣⲟⲩ, ⲁⲓ̈ⲙⲉⲥⲧⲱⲟⲩ, ⲡⲉϫⲉⲡϫⲟⲉⲓⲥ  : ⲁⲩⲱ ϫⲉⲛⲁⲓ̈ ⲉⲛⲉⲓ̈ⲙⲟⲥⲧⲉ ⲙ̄ⲙⲟⲟⲩ. ⲛⲉⲧⲉⲧⲛ̄ⲉⲓⲣⲉ ⲙ̄ⲙⲟⲟⲩ ⲡⲉ  :
</p>
<p n="02">
ⲉⲧⲃⲉⲡⲁⲓ̈ ϭⲉ ⲛⲉⲥⲛⲏⲩ · ⲙⲁⲣⲛ̄ⲥⲁϩⲱⲛ ⲉⲃⲟⲗ ⲛ̄ⲛⲉⲧϥ̄ⲙⲟⲥⲧⲉ ⲙ̄ⲙⲟⲟⲩ. ⲙⲏⲡⲱⲥ ⲛϥ̄<pb n="ⲣ̄ⲛ̄  (for ⲣ̄ⲙ̄) quire ⲑ̄ ends">ϫⲟⲟⲥ ⲛⲁⲛ ϩⲛ̄ⲟⲩϣⲱⲱⲧ ⲉⲃⲟⲗ ϫⲉⲟⲩⲟⲓ̈ ⲛⲁⲩ, ϫⲉⲁⲩⲣⲁⲕⲧⲟⲩ ⲉⲃⲟⲗ ⲙ̄ⲙⲟⲓ̈. ⲟⲩⲛ̄ⲟⲩⲙⲛ̄ⲧⲉⲃⲓⲏⲛ ⲛⲁⲧⲁϩⲟⲟⲩ ϫⲉⲁⲩⲣ̄ϣⲁϥⲧⲉ ⲉⲣⲟⲓ̈  · 
</p>
<p n="03">
ⲏ ⲛϥ̄ϫⲟⲟⲥ ⲛⲁⲛ ϩⲛ̄ⲟⲩⲟⲣⲅⲏ. ϫⲉⲉⲣⲉⲡⲉϫⲟⲉⲓⲥ ϥⲱⲧⲉ ⲉⲃⲟⲗ ⲙ̄ⲡⲣⲱⲙⲉ ⲉⲧⲉⲓⲣⲉ ⲛ̄ⲛⲁⲓ̈. ϣⲁⲛⲧϥ̄ⲑⲃ̄ⲃⲓⲟ ⲉⲃⲟⲗ ϩⲛ̄ⲛⲉⲥⲕⲏⲛⲏ ⲛ̄ⲓ̈ⲁⲕⲱⲃ. ⲁⲩⲱ ⲉⲃⲟⲗ ϩⲛ̄ⲛⲉⲧⲧⲁⲗⲉⲑⲩⲥⲓⲁ ⲉϩⲣⲁⲓ̈ ⲙ̄ⲡϫⲟⲓ̈ⲥ ⲡⲡⲁⲛⲧⲟⲕⲣⲁⲧⲱⲣ  · ⲉⲧⲉⲛⲉⲧⲙⲟⲟϣⲉ ⲛⲉ ϩⲛ̄ⲟⲩⲑⲃ̄ⲃⲓⲟ, ⲙⲛ̄ⲟⲩϩⲏⲧ ⲉϥⲥⲟⲩⲧⲱⲛ ϩⲛ̄ⲟⲩⲙⲛ̄ⲧⲁⲧⲛⲟⲃⲉ · ⲕⲁⲧⲁⲡⲉⲛⲧⲁϥϫⲟⲟϥ ϫⲉⲁⲩⲱ ⲧⲉⲧⲛⲁⲕⲉⲧⲧⲏⲩⲧⲛ̄ ⲛ̄ⲧⲉⲧⲛ̄ⲛⲁⲩ ϩⲛ̄ⲧⲙⲏⲧⲉ ⲛ̄ⲟⲩⲇⲓⲕⲁⲓⲟⲥ ⲁⲩⲱ ϩⲛ̄ⲧⲙⲏⲧⲉ ⲛ̄ⲟⲩⲁⲛⲟⲙⲟⲥ ⲁⲩⲱ ϩⲛ̄ⲧⲙⲏⲧⲉ ⲙ̄ⲡⲉⲧⲟ ⲛ̄ϩⲙ̄ϩⲁⲗ ⲙ̄ⲡⲛⲟⲩⲧⲉ ⲙⲛ̄ⲡⲉⲧⲉⲛϥ̄ⲟ ⲁⲛ ⲛ̄ϩⲙ̄ϩⲁⲗ ⲙ̄ⲡⲛⲟⲩⲧⲉ ·
</p>
<p n="04">
ϫⲉⲉⲓⲥ ⲡⲉϩⲟⲟⲩ ⲙ̄ⲡϫⲟⲉⲓⲥ ϥⲛⲁⲉⲓ ⲉϥⲙⲟⲩϩ ⲛ̄ⲑⲉ ⲛ̄ⲟⲩⲧⲣⲓⲣ ⲛϥ̄ϫⲉⲣⲱⲟⲩ · ⲁⲩⲱ ⲛ̄ϫⲁⲥⲓϩⲏⲧ ⲧⲏⲣⲟⲩ ⲙⲛ̄ⲟⲩⲟⲛ ⲛⲓⲙ ⲉⲧⲉⲓⲣⲉ ⲛ̄ⲛ̄ⲁⲛⲟⲙⲟⲛ ⲥⲉⲛⲁⲣ̄ⲑⲉ ⲛ̄ⲟⲩⲣⲟⲟⲩⲉ ⲛϥ̄ⲙⲟⲩϩ ⲉϩⲟⲩⲛ ⲉⲣⲟⲟⲩ ⲛ̄ϭⲓⲡⲉϩⲟⲟⲩ ⲉⲧⲛⲏⲩ 
</book>
<book n="8" title="On Sins of the Tongue">
<chapter n="01">
<p n="01">
<pb n="[ⲣ̄ⲗ̄ⲅ̄]"/>ⲛⲉ ⲛⲉϥⲥⲡⲟⲧⲟⲩ  · ⲁⲩⲱ ϫⲉ˻ⲡ˼ⲉⲧⲧⲱⲕⲥ̄ ϩⲛ̄ϩⲉⲛϣⲁϫⲉ ⲛⲁⲟⲩϫⲁⲓ̈ ⲁⲛ  · ⲁⲩⲱ ϫⲉϣⲁⲣⲉⲟⲩⲣⲱⲙⲉ ⲛ̄ⲣⲉϥϭⲱⲛⲧ̄ ⲥⲟⲃⲧⲉ ⲛ̄ϩⲉ˻ⲛ˼ⲙⲓϣⲉ  · ⲁⲩⲱ ϫⲉϣⲁⲣⲉⲧⲟⲣⲅⲏ ⲧⲁⲕⲉⲛ̄ⲕⲉⲥⲁⲃⲉ  · ⲁⲩⲱ ϫⲉϣⲁⲣⲉⲡⲉⲧϭⲉⲡⲏ ⲉϭⲱⲛⲧ̄ ⲉⲓⲣⲉ ⲛ̄ⲟⲩⲙⲛ̄ⲧⲁⲧϣⲟϫⲛⲉ  · ⲁⲩⲱ ϫⲉⲟⲩϣⲁϫⲉ ⲛ̄ⲗⲩⲡⲏ ϣⲁϥⲧⲟⲩⲛⲉⲥϩⲉⲛⲟⲣⲅⲏ. ϣⲁⲣⲉⲟⲩϣⲁϫⲉ ⲇⲉ ⲉϥⲙ̄ⲡⲉϥⲙⲁ ⲕⲧⲟ ⲉⲃⲟⲗ ⲛ̄ⲟⲩϭⲱⲛⲧ̄  ·
</p>
<p n="02">
<pb n="ⲧ̄ϥ̄ⲁ̄"/> ⲉⲛⲉⲓⲣⲉ ⲙ̄ⲡⲙⲉⲉⲩⲉ ⲙ̄ⲡⲉⲛⲧⲁϥϫⲟⲟⲥ ϫⲉⲁⲩⲱ ⲡⲁⲓ̈ ⲉⲛⲥⲟⲟⲩⲛ ⲙ̄ⲡⲉⲓ̈ⲟⲩⲟⲉⲓϣ  ϫⲉⲁⲧⲉⲩⲛⲟⲩϭⲉ ϣⲱⲡⲉ ⲉⲧⲣⲉⲛⲧⲱⲟⲩⲛ ϩⲁⲡϩⲓⲛⲏⲃ  · ⲁⲧⲉⲩϣⲏ ⲡⲣⲟⲕⲟⲡⲧⲉ · ⲁⲡⲉϩⲟⲟⲩ ϩⲱⲛ ⲉϩⲟⲩⲛ · ⲙⲁⲣⲛ̄ⲕⲱϭⲉ ⲛ̄ⲥⲱⲛ ⲛ̄ⲛⲉϩⲃⲏⲩⲉ ⲙ̄ⲡⲕⲁⲕⲉ  , ⲉⲧⲉⲛⲁⲓ̈ ⲛⲉ · ⲛ̄ϫⲟⲕϫⲕ̄. ⲙⲛ̄ⲛ̄ⲕⲁⲧⲁⲗⲁⲗⲓⲁ  · ⲙⲛ̄ⲙ̄ⲙⲟⲥⲧⲉ · ⲙⲛ̄ⲙ̄ⲙⲛ̄ⲧⲃⲁⲃⲉⲣⲱⲙⲉ. ϫⲉⲕⲁⲥ ⲉⲛⲛⲁϣⲱⲡⲉ ϩⲛ̄ⲟⲩⲧⲥⲁⲛⲟ ⲙⲛ̄ⲟⲩϭⲓⲛⲁϩⲉⲣⲁⲧⲛ̄ ⲉ˻ⲡ˼ϫⲟⲉⲓⲥ ⲕⲁⲗⲱⲥ ⲁϫⲛ̄ⲣⲟⲟⲩϣ  ⲙⲛ̄ⲟⲩⲙⲛ̄ⲧⲁⲧⲛⲟⲃⲉ ·
</chapter>
<chapter n="02">
<p n="01">
ⲛ̄ⲧⲱⲧⲛ̄ ⲇⲉ ⲛⲉⲧⲉⲓⲣⲉ ⲛ̄ⲛⲉⲓ̈ϣⲧⲟⲣⲧⲣ̄  ⲁⲩⲱ ⲉⲧϫⲓϭⲟⲗ ⲉⲛⲉⲧⲛ̄ⲉⲣⲏⲩ · ⲟⲩⲟⲉⲓ ⲛⲏⲧⲛ̄ ϫⲉⲙ̄ⲡⲉⲧⲛ̄ⲣⲡⲙⲉⲉⲩⲉ ⲙ̄ⲡϣⲁϫⲉ ⲉⲛⲉⲧⲁⲡⲉⲛⲉⲓⲱⲧ ϫⲟⲟϥ ϩⲛ̄ⲟⲩⲙ̄ⲕⲁϩ ⲛ̄ϩⲏⲧ · ϫⲉⲡⲁⲗⲓⲛ ⲟⲛ ⲛⲉⲧⲛ̄ϫⲓϭⲟⲗ ⲉⲛⲉⲧⲛ̄ⲉⲣⲏⲩ ϩⲛ̄ⲟⲩⲙⲟⲥⲧⲉ · ⲙⲛ̄ⲛ̄ⲥⲁⲧⲣⲉⲧⲛⲥⲱⲧⲙ̄ ⲉⲡⲥⲁϩⲟⲩ · ϫⲉϥⲥϩⲟⲩⲟⲣⲧ̄ ⲛ̄ϭⲓⲡⲉ˻ⲧ˼[ⲛ]ⲁϫⲓϭⲟ˻ⲗ˼ [ⲉⲡⲉⲧϩⲓⲧⲟⲩⲱϥ ϩⲛ̄ⲟⲩⲕⲁ]ⲕ˻ⲓⲁ˼ [ⲙⲛ̄ⲟⲩⲙⲟ]ⲥⲧ˻ⲉ˼ [ⲏ ⲛ̄]ϣ˻ⲁ˼[ϫⲉ ⲉⲧⲉⲧⲛ̄]<pb n="ⲧ̄ϥ̄ⲃ̄"/>ϫⲱ  ⲙ̄ⲙⲟⲟⲩ ϩ˻ⲛ̄˼ⲟⲩⲙⲛ̄ⲧⲣⲉϥϩⲓⲗⲁ · ⲧⲉⲧⲛⲁϣⲧⲁϩⲟⲟⲩ ⲉⲣⲁⲧⲟⲩ :
</p>
<p n="02">
ⲉϣⲱⲡⲉ ϩⲉⲛⲙⲉ, ⲛⲉ ⲛⲉⲧⲉⲧⲛ̄ϫⲱ ⲙ̄ⲙⲟⲟⲩ. ⲟ˻ⲩ˼ⲟⲉⲓ ⲛⲏⲧⲛ̄ ϫⲉⲙ̄ⲡⲉⲧⲛ̄ϫⲟⲟⲩ ⲙ̄ⲡⲛⲁⲩ ⲏ ⲡⲥⲟⲡ ⲉⲧⲉϣϣⲉ ⲉϫⲟⲟⲩ ⲉⲃⲟⲗ ϫⲉⲟⲩϣⲁϫⲉ ⲉϫⲟⲟϥ ϩⲙ̄ⲡⲉϥⲟⲩⲟⲉⲓϣ ⲛⲁⲛⲟⲩϥ ⲧⲏⲣϥ̄  ·
</p>
<p n="03">
ⲉϣⲱⲡⲉ ˻ⲇ˼ⲉ ⲟⲛ ϩⲉⲛϭⲟⲗⲛⲉ  ⲛⲉⲧⲉⲧⲛ̄ϫⲱ ⲙ̄ⲙⲟ[ⲟ]ⲩ · ⲟⲩⲟⲉⲓ ⲛ˻ⲏ˼[ⲧⲛ̄] ⲁⲩⲱ ⲉⲧ[ⲉⲧⲛⲁϣⲱⲡⲉ ⲉⲧⲉⲧⲛ̄ⲥϩⲟⲩⲟⲣⲧ̄ ⲉⲡⲉ]ϩⲟⲩⲟ [ϫⲉⲁⲧⲉⲧ]ⲛ[ϫⲱ ⲛ̄ⲟⲩϣ]˻ⲁ˼ϫⲉ  ⲛ̄ϭⲟⲗ ⲉⲛⲉⲧⲛ̄ⲥⲛⲏⲩ · ⲁⲩⲱ ⲁⲧⲉⲧⲛ̄ⲙⲉⲉⲩⲉ ⲉϩⲉⲛϣⲟϫⲛⲉ ⲛ̄ⲧⲉⲧⲛⲁϣⲧⲁϩⲟⲟⲩ  ⲉⲣⲁⲧⲟⲓⲩ ⲁⲛ · ⲉⲧⲉⲧⲛ̄ⲥⲱⲕ ⲉϩⲣⲁⲓ̈ ⲉϫⲱⲧⲛ̄ ⲛ̄ⲟⲩⲟⲣⲅⲏ ϩⲙ̄ⲡⲉϩⲟⲟⲩ ⲛ̄ⲧⲟⲣⲅⲏ ⲙⲛ̄ⲡϭⲱⲗⲡ̄ ⲉⲃⲟⲗ ⲙ̄ⲡϩⲁⲡ ⲙ̄ⲙⲉ ⲙⲡⲛⲟⲩⲧⲉ. ⲡⲁⲓ̈ ⲉⲧⲛⲁⲧⲱⲱⲃⲉ ⲙ̄ⲡⲟⲩⲁ ⲡⲟⲩⲁ ⲕⲁⲧⲁⲛⲉϥϩⲃⲏⲩⲉ  · 
</p>
<p n="04">
ϩⲙ̄ⲡⲁⲓ̈ ⲅⲁⲣ ⲉⲛⲧⲁϥϫⲟⲟⲥ ϫⲉϣⲁⲣⲉⲡⲙⲁⲓ̈ⲛⲟⲃⲉ ⲣⲁϣⲉ ϩⲛ̄ϩⲉⲛⲙⲓϣⲉ  · ⲁⲩⲱ ϫⲉⲡⲛⲁϣⲧ̄ϩⲏⲧ ⲛⲁⲧⲱⲙⲧ̄ ⲁⲛ ⲉⲡⲡ˻ⲉ˼[ⲧ]ⲛⲁⲛⲟⲩϥ  :
</book>
<book n="9" title="On Obedience ">
<chapter n="01">
<p n="01">
<pb n="ⲩ̄ⲗ̄ⲉ̄"/> ⲧⲉ ⲉⲃⲟⲗ ϩⲙ̄ⲡⲉⲑⲟⲟⲩ ⲛⲓⲙ  · ⲁⲩⲱ ⲙⲁⲣⲛ̄ⲥⲱⲧⲙ̄ ⲛ̄ⲥⲁⲡⲉⲧⲧⲱⲃⲥ̄ ⲙ̄ⲙⲟⲛ ⲁⲩⲱ ⲡⲉⲧⲡⲣⲟⲧⲣⲉⲡⲉ ⲙ̄ⲙⲟⲛ ⲉⲧⲉⲥⲃⲱ ⲉϥϫⲱ ⲙ̄ⲙⲟⲥ · ϫⲉⲡⲁϣⲏⲣⲉ ⲉⲕϣⲁⲛϫⲓ ⲛ̄ⲛ̄ϣⲁϫⲉ ⲛ̄ⲧⲁⲉⲛⲧⲟⲗⲏ ⲛⲅ̄ϩⲟⲡⲟⲩ ϩⲁϩⲧⲏⲕ · ⲡⲉⲕⲙⲁⲁϫⲉ ⲛⲁⲥⲱⲧⲙ̄ ⲛ̄ⲥⲁⲧⲥⲟⲫⲓⲁ ⲡⲉ ⲛⲅ̄ϯ ⲙ̄ⲡⲉⲕϩⲏⲧ ⲉⲩⲙⲛ̄ⲧⲥⲁⲃⲉ · ⲛⲅ̄ⲧⲁⲁⲥ ⲇⲉ ⲙ̄ⲡⲉⲕϣⲏⲣⲉ ⲛ̄ⲥⲃϣ  · 
 
</p>
<p n="02">
ⲁⲩⲱ ⲟⲛ ϫⲉⲡⲁϣⲏⲣⲉ ⲙⲡⲣ̄ⲃⲱⲗ ⲉⲃⲟⲗ · ϩⲁⲣⲉϩ ⲉⲡⲁϣⲟϫⲛⲉ ⲙⲛ̄ⲡⲁⲙⲉⲉⲩⲉ ϫⲉⲉⲣⲉⲧⲉⲕⲯⲩⲭⲏ ⲱⲛϩ̄ · ⲛ̄ⲧⲉⲟⲩⲭⲁⲣⲓⲥ ϣⲱⲡⲉ ϩⲓⲡⲉⲕⲙⲁⲕϩ̄ · ⲧⲟⲧⲉ ⲟⲩⲛ̄ⲟⲩⲧⲁⲗϭⲟ ⲛⲁϣⲱⲡⲉ ⲛⲛⲉⲕⲥⲁⲣⲝ̄ · ⲁⲩⲱ ⲟⲩϥⲓ̈ⲡⲣⲟⲟⲩϣ ⲛ̄ⲛⲉⲕⲕⲉⲉⲥ · ϫⲉⲉⲕⲉⲙⲟⲟϣⲉ ⲉⲕⲛⲁϩⲧⲉ ϩⲛ̄ⲟⲩⲉⲓⲣⲏⲛⲏ ⲛ̄ⲛⲉⲕϩⲓⲟⲟⲩⲉ ⲧⲏⲣⲟⲩ · ⲁⲩⲱ ⲛ̄ⲧⲉⲕⲟⲩⲣⲏⲧⲉ ⲛⲁϫⲓϫⲣⲟⲡ ⲁⲛ  ·
</p>
<p n="03">
ⲁⲩⲱ ⲟⲛ ϫⲉϩⲁⲣⲉϩ ⲉⲛⲁⲉⲛⲧⲟⲗⲏ ⲛⲅ̄ⲧⲙ̄ⲣ̄ⲡⲉⲩⲱⲃϣ̄ · ⲁⲩⲱ ⲙ̄ⲡⲣ̄ⲟⲃϣⲕ̄ ⲉⲡϣⲁϫⲉ ⲛ̄ⲧⲁⲧⲁⲡⲣⲟ · ⲙ̄ⲡⲣ̄ⲕⲁⲁϥ ⲛ̄ⲥⲱⲕ ⲧⲁⲣⲉϥϣⲟⲡⲕ̄ <pb n="ⲩ̄ⲗ̄ⲋ̄ quire ⲕ̄ⲉ̄ ends"/> ⲉⲣⲟϥ · ⲙⲉⲣⲓⲧϥ̄ ⲧⲁⲣⲉϥϩⲁⲣⲉϩ ⲉⲣⲟⲕ  · ⲙⲁⲕⲧⲟϥ ⲉⲣⲟⲕ · ⲧⲁⲣⲉϥϫⲁⲥⲧⲕ̄ · ⲙⲁⲧⲁⲉⲓⲟϥ. ϫⲉⲉϥⲉϣⲟⲡⲕ̄ ⲉⲣⲟϥ · ϫⲉⲉϥⲉϯ ⲛ̄ⲟⲩⲕⲗⲟⲙ ⲛ̄ϩⲙⲟⲧ ⲉϫⲛ̄ⲧⲉⲕⲁⲡⲉ. ⲛϥ̄ⲣ̄ⲛⲁϣⲧⲉ ⲉⲣⲟⲕ ϩⲛ̄ⲟⲩⲕⲗⲟⲙ ⲛ̄ⲧⲣⲩⲫⲏ  : 
</p>
<p n="04">
ⲉⲧⲃⲉⲡⲁⲓ̈ ϭⲉ ⲙ̄ⲡⲣⲡⲧⲣⲉⲛⲁⲙⲉⲗⲉⲓ ⲙⲏⲡⲟⲧⲉ ⲛ̄ⲧⲛ̄ⲣ̄ϩⲧⲏⲛ ϩⲛ̄ⲧⲉⲛϩⲁⲏ ⲛ̄ⲧⲛ̄ϫⲟⲟⲥ ϩⲛ̄ⲟⲩⲙ̄ⲕⲁϩ ⲛ̄ϩⲏⲧ ϫⲉⲉⲧⲃⲉⲟⲩ ⲅⲁⲣ ⲉⲛⲉⲓ̈ⲟⲩⲁϣⲟⲩ ⲁⲛ ⲡⲉ ⲉⲩϯⲥⲃⲱ ⲛⲁⲓ̈ · ⲁⲩⲱ ⲁⲡⲁϩⲏⲧ ⲣⲓⲕⲉ ⲉⲃⲟⲗ ⲛ̄ⲛⲉϫⲓⲡⲓⲟ  · ⲏ ⲛ̄ⲧⲛ̄ϫⲟⲟⲥ ϫⲉⲙ̄ⲡⲓⲥⲱⲧⲙ̄ ⲉⲡⲉϩⲣⲟⲟⲩ ⲙ̄ⲡⲉⲧϯⲥⲃⲱ ⲛⲁⲓ · ⲁⲩⲱ ⲙ̄ⲡⲓⲣⲓⲕⲉ ⲙ̄ⲡⲁⲙⲁⲁϫⲉ ⲙ̄ⲡⲉⲧⲧⲥⲁⲃⲟ ⲙ̄ⲙⲟⲓ̈  ·
</p>
<p n="05">
ⲟⲩⲧⲉ ⲙ̄ⲡⲣ̄ⲧⲣⲉⲛⲟⲃϣⲛ̄ ⲉⲛⲉⲛⲧⲟⲗⲏ ⲉⲛⲧⲁⲩⲧⲁⲁⲩ ⲉⲧⲟⲟⲧⲛ̄ · ⲙⲏⲡⲟⲧⲉ ⲛ̄ⲥⲉϫⲡⲓ ⲟⲛ ϩⲛ̄ⲟⲩⲧϭⲁⲉⲓⲟ ϫⲉ<ⲉ>ⲡⲓⲇⲏ ⲁⲓ̈ⲙⲟⲩⲧⲉ ⲉⲣⲱⲧⲛ̄ ⲙ̄ⲡⲉⲧⲛ̄ⲥⲱⲧⲙ̄ ⲉⲣⲟⲓ̈ · ⲁⲩⲱ ⲁⲓ̈ⲡⲣϣ̄ⲛⲁϣⲁϫⲉ ⲉⲃⲟⲗ ⲙ̄ⲡⲉⲧⲛ̄ϯϩⲧⲏⲧⲛ̄ · ⲁⲗⲗⲁ ⲁⲧⲉⲧⲛ̄ⲥⲧⲟ ⲉⲃⲟⲗ ⲛ̄ⲛⲁϣⲟϫⲛⲉ · ⲁⲩⲱ ⲁⲧⲉⲧⲛ̄ⲣ̄ⲁⲧⲥⲱⲧⲙ̄   
</p>
</chapter>
</book>
